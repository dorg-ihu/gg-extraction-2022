ΕΦΗΜΕΡΙΔΑ
ΤΗΣ ΚΥΒΕΡΝΗΣΕΩΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
Ε
15 Απριλίου 2020
ΤΕΥΧΟΣ  ΠΡΩΤΟ
Αρ. Φύλλου 85
1393
ΠΡΟΕΔΡΙΚΟ ΔΙΑΤΑΓΜΑ ΥΠ’ ΑΡΙΘΜ. 40 
Οργανισμός του Υπουργείου Ψηφιακής Διακυβέρνησης.
Η ΠΡΟΕΔΡΟΣ
ΤΗΣ ΕΛΛΗΝΙΚΗΣ ΔΗΜΟΚΡΑΤΙΑΣ
 Έχοντας υπόψη:
Α. Τις διατάξεις:
1. Του ν. 4622/2019 «Επιτελικό Κράτος: οργάνωση, 
λειτουργία και διαφάνεια της Κυβέρνησης, των κυβερνητικών οργάνων και της κεντρικής δημόσιας διοίκησης» 
(Α’ 133), και ιδίως του άρθρου 20 παρ. 1-3 και 5 αυτού.
2. Των άρθρων 20 και 47-61 του ν. 4623/2019 «Ρυθμίσεις του Υπουργείου Εσωτερικών, διατάξεις για την 
ψηφιακή διακυβέρνηση, συνταξιοδοτικές ρυθμίσεις και 
άλλα επείγοντα ζητήματα» (Α’ 134).
3. Των άρθρων 43-48 και 50-52 του ν. 4635/2019 «Επενδύω στην Ελλάδα και άλλες διατάξεις» (Α’ 167).
4. Των άρθρων 1, 4 παρ. 5 και 5 του π.δ. 81/2019 
«Σύσταση, συγχώνευση, μετονομασία και κατάργηση 
Υπουργείων και καθορισμός των αρμοδιοτήτων τους- 
Μεταφορά υπηρεσιών και αρμοδιοτήτων μεταξύ Υπουργείων» (Α’ 119).
5. Του άρθρου 13 του π.δ. 84/2019 «Σύσταση και κατάργηση Γενικών Γραμματειών και Ειδικών Γραμματειών/
Ενιαίων Διοικητικών Τομέων Υπουργείων» (Α’ 123).
6. Του π.δ. 83/2019 «Διορισμός Αντιπροέδρου της 
Κυβέρνησης, Υπουργών, Αναπληρωτών Υπουργών και 
Υφυπουργών» (Α’ 121).
7. Της υπ’ αριθμ. Υ6/2019 απόφασης του Πρωθυπουργού (Β’ 2902).
8. Της υπ’ αριθμ. 340/2019 απόφασης του Πρωθυπουργού και του Υπουργού Οικονομικών (Β’ 3051).
9. Της υπ’ αριθμ. 1095Α/2019 απόφασης του Πρωθυπουργού και του Υπουργού Εσωτερικών (Β’ 3180).
10. Του άρθρου 90 του Κώδικα Νομοθεσίας για την 
Κυβέρνηση και τα Κυβερνητικά όργανα, που κυρώθηκε 
με το άρθρο πρώτο του π.δ. 63/2005 (Α’ 98).
11. Της ΑΠ ΓΔΟΔΥ/ΔΠΥ/94/13.1.2020 εισήγησης δημοσιονομικών επιπτώσεων.
Β. Το γεγονός ότι από τις διατάξεις του παρόντος διατάγματος προκαλείται επιπλέον ετήσια δαπάνη σε βάρος 
του κρατικού προϋπολογισμού, που ανέρχεται στο ποσό 
των 163.050 ευρώ, η οποία θα βαρύνει συγκεκριμένα 
κατά ειδικό φορέα της ΑΛΕ 2120101001, 2120104001, 
2190201001, 2190201002, 2190202001 και 2190201003.
Η εν λόγω δαπάνη θα αντιμετωπιστεί μέσω της διαδικασίας μεταφοράς πιστώσεων, σύμφωνα με τη διάταξη 
του άρθρου 71 του ν. 4270/2014 περί ανακατανομής 
πιστώσεων του κρατικού προϋπολογισμού.
Γ. Την υπ’ αριθμ. Δ 68/2020 γνωμοδότηση του Συμβουλίου της Επικρατείας, μετά από πρόταση του Υπουργού 
Επικρατείας και των Υφυπουργών Οικονομικών και Εσωτερικών, αποφασίζουμε:
ΜΕΡΟΣ ΠΡΩΤΟ
ΔΙΑΡΘΡΩΣΗ - ΑΡΜΟΔΙΟΤΗΤΕΣ
ΚΕΦΑΛΑΙΟ Α’
ΑΠΟΣΤΟΛΗ ΚΑΙ ΔΙΑΡΘΡΩΣΗ ΥΠΟΥΡΓΕΙΟΥ 
ΨΗΦΙΑΚΗΣ ΔΙΑΚΥΒΕΡΝΗΣΗΣ
Άρθρο 1
Αποστολή του Υπουργείου Ψηφιακής 
Διακυβέρνησης
1. Αποστολή του Υπουργείου Ψηφιακής Διακυβέρνησης είναι η συνεχής προώθηση του ψηφιακού και διοικητικού μετασχηματισμού της χώρας και η προσαρμογή 
της στο ταχέως μεταβαλλόμενο, διεθνές περιβάλλον. Η 
αποστολή αυτή επιτελείται μέσα από την διαμόρφωση 
του πλαισίου, των κανόνων και των συνθηκών λειτουργίας, με στόχο την βελτιστοποίηση της λειτουργίας του 
κράτους και την συλλογική ευημερία, τη βελτίωση της 
ζωής των πολιτών μέσα από τα ψηφιακά μέσα, την άμεση εξυπηρέτηση του πολίτη από το δημόσιο σε όλα τα 
επίπεδα, την ανάπτυξη της οικονομίας και την ενδυνάμωση της συμμετοχής. Παράλληλα προστατεύονται οι 
θεσμοί, το δημόσιο συμφέρον και οι κρίσιμες υποδομές 
της χώρας.
2. Στο πλαίσιο αυτό το Υπουργείο: (α) διαμορφώνει 
το θεσμικό πλαίσιο για τη συνεχή βελτίωση των διοικητικών διαδικασιών και την ανάπτυξη της ψηφιακής 
πολιτικής και των τηλεπικοινωνιακών και ταχυδρομικών 
υπηρεσιών, σε συνθήκες υγιούς ανταγωνισμού, (β) προωθεί τη συνεχή βελτίωση των διοικητικών διαδικασιών, 
την προσαρμογή και αναβάθμιση των παρεχόμενων 
υπηρεσιών του Δημοσίου στις εξελισσόμενες απαιτήσεις των πολιτών, της κοινωνίας και της οικονομίας, 
(γ) προωθεί την ενίσχυση της προσβασιμότητας στην 
πληροφόρηση, την εξ αποστάσεως επικοινωνία, την 
επεξεργασία πληροφοριών που διοχετεύονται μέσω 
ειδικών σημάτων, την ενδυνάμωση της οικονομίας, την 
βελτίωση της ανταγωνιστικότητας και την προώθηση 
της οικονομικής και κοινωνικής συνοχής στους τομείς 
αρμοδιότητας του Υπουργείου, (δ) προάγει την ασφάλεια στις τηλεπικοινωνίες, τις ψηφιακές πληροφορίες και 
στα μέσα μετάδοσης των πληροφοριών, (ε) υποστηρίζει 
την έρευνα και την καινοτομία στους τομείς αρμοδιότητας του και σε συνεργασία με συναρμόδιους κρατικούς, 
δημόσιους φορείς και με την κοινωνία των πολιτών, (στ) 
χαράσσει τις κατευθυντήριες γραμμές της αγοράς των 
τηλεπικοινωνιών σε συνεργασία με τους συναρμόδιους 
δημόσιους φορείς, (ζ) σχεδιάζει, αναπτύσσει και θέτει 
σε παραγωγική λειτουργία τους Τομείς Πληροφορικής 
και Επικοινωνιών (Τ.Π.Ε.) στις υπηρεσίες της Δημόσιας 
Διοίκησης και διαχειρίζεται τα πληροφοριακά συστήματα όλων των υπηρεσιών του φορέων της Δημόσιας 
Διοίκησης σε συνεργασία με αυτούς, (η) μεριμνά για την 
εύρυθμη και αδιάλειπτη λειτουργία των παρεχόμενων 
ηλεκτρονικών υπηρεσιών προς τους πολίτες, τις επιχειρήσεις και τη Δημόσια Διοίκηση μέσω των κεντρικών, 
περιφερειακών και εφεδρικών υπολογιστικών υποδομών και εφαρμογών της και της εφαρμογής των απαιτούμενων μέτρων ασφάλειας, προστασίας υποδομών, 
λογισμικών και δεδομένων για την αποφυγή κακόβουλων επιθέσεων και (θ) διασφαλίζει τη διαλειτουργικότητα των συστημάτων της δημόσιας διοίκησης καθώς και 
τη συμβατότητα τους με την εθνική ψηφιακή πολιτική 
προς όφελος του πολίτη και της κοινωνίας αλλά και με 
γνώμονα την προστασία του δημοσίου συμφέροντος.
Άρθρο 2
Διάρθρωση υπηρεσιών Υπουργείου Ψηφιακής 
Διακυβέρνησης
1. Το Υπουργείο Ψηφιακής Διακυβέρνησης έχει την 
ακόλουθη διάρθρωση: (α) Ιδιαίτερα Γραφεία Υπουργού, 
Υφυπουργών και Γενικών Γραμματέων. (β) Υπηρεσίες υπαγόμενες στον Υπουργό, ήτοι: (αα) Μονάδα Εσωτερικού 
Ελέγχου, (ββ) Γραφείο Επικοινωνίας και Ενημέρωσης, 
(γγ) Γραφείο Υπεύθυνου Προστασίας Προσωπικών Δεδομένων, (δδ) Αυτοτελές Τμήμα Ευρωπαϊκών και Διεθνών 
Σχέσεων. (γ) Υπηρεσίες υπαγόμενες στον Υπηρεσιακό 
Γραμματέα του Υπουργείου, ήτοι: (αα) Υπηρεσία Συντονισμού, (ββ) Γενική Διεύθυνση Οικονομικών και Διοικητικών Υπηρεσιών (γγ) Αυτοτελές Τμήμα Π.Σ.Ε.Α. (δ) Γενική 
Γραμματεία Ψηφιακής Διακυβέρνησης και Απλούστευσης 
Διαδικασιών, με τις εξής υπηρεσίες: (αα) Αυτοτελές Τμήμα 
Επικοινωνίας και Οπτικοακουστικών Έργων, (ββ) Γενική Διεύθυνση Ψηφιακής Διακυβέρνησης, (γγ) Γενική Διεύθυνση 
Διοικητικών Διαδικασιών Δημοσίου. (ε) Γενική Γραμματεία 
Πληροφοριακών Συστημάτων Δημόσιας Διοίκησης, με 
τις εξής υπηρεσίες: (αα) Αυτοτελές Τμήμα Στρατηγικής, 
Προγραμματισμού και Διαχείρισης Έργων, (ββ) Αυτοτελές 
Τμήμα Ασφάλειας, (γγ) Γενική Διεύθυνση Υποδομών Πληροφορικής και Επικοινωνιών Δημόσιας Διοίκησης, (δδ) 
Γενική Διεύθυνση Ανάπτυξης και Παραγωγικής Λειτουργίας Πληροφοριακών Συστημάτων Οικονομικού Τομέα και 
Δημόσιας Διοίκησης. (στ) Γενική Γραμματεία Τηλεπικοινωνιών και Ταχυδρομείων, με τις εξής υπηρεσίες: (αα) Γενική Διεύθυνση Τηλεπικοινωνιών και Ταχυδρομείων, (ββ) 
Γενική Διεύθυνση Κυβερνοασφάλειας και (γγ) Αυτοτελές 
Τμήμα Εσωτερικού Συντονισμού και Διεθνών Σχέσεων.
2. Στο Υπουργείο Ψηφιακής Διακυβέρνησης λειτουργούν επίσης, σύμφωνα με τις κείμενες διατάξεις: (α) Γραφείο Νομικού Συμβούλου και (β) Υπηρεσία Επιτρόπου 
Ελεγκτικού Συνεδρίου.
Άρθρο 3
Ιδιαίτερα γραφεία
1. Στα ιδιαίτερα γραφεία ανήκουν οι εξής αρμοδιότητες: (α) η μελέτη θεμάτων και η συγκέντρωση των αναγκαίων στοιχείων για την παροχή κατάλληλης ενημέρωσης στην πολιτική ηγεσία και τους γενικούς γραμματείς, 
(β) η επιμέλεια της αλληλογραφίας, (γ) η τήρηση του 
προσωπικού πρωτοκόλλου, (δ) η φροντίδα για ό,τι αφορά την επικοινωνία με βουλευτές, πολίτες, εκπροσώπους 
των κοινωνικών φορέων και δημόσιους γενικά λειτουργούς, καθώς και (ε) η μέριμνα για τη σωστή εκπλήρωση 
των εθιμοτυπικών υποχρεώσεων.
2. Τα ιδιαίτερα γραφεία σε ό,τι αφορά την οργάνωση 
και τη λειτουργία τους, διέπονται από τις κάθε φορά 
ισχύουσες διατάξεις.
ΚΕΦΑΛΑΙΟ Β’
ΥΠΗΡΕΣΙΕΣ ΥΠΑΓΟΜΕΝΕΣ ΣΤΟΝ ΥΠΟΥΡΓΟ
Άρθρο 4
Μονάδα Εσωτερικού Ελέγχου
1. Η Μονάδα Εσωτερικού Ελέγχου, είναι υπηρεσία επιπέδου Διεύθυνσης και έχει τους ακόλουθους επιχειρησιακούς στόχους: (α) τον έλεγχο των συστημάτων διακυβέρνησης και λειτουργίας και την παροχή διαβεβαίωσης 
περί της επάρκειας αυτών, με σκοπό την υποστήριξη 
του Υπουργείου για την επίτευξη των στρατηγικών του 
στόχων και για τη λήψη μέτρων, όπου απαιτείται, (β) την 
παροχή συμβουλευτικών υπηρεσιών στην ηγεσία του 
Υπουργείου με στόχο τη βελτίωση της αποτελεσματικότητας των διαδικασιών διαχείρισης κινδύνου και των 
διαδικασιών ενδογενούς ελέγχου (internal control), (γ) τη 
διασφάλιση της ορθής, αποτελεσματικής και ασφαλούς 
διαχείρισης και χρήσης των πληροφοριακών συστημάτων, (δ) την αξιολόγηση της λειτουργίας, των δραστηριοτήτων και των προγραμμάτων του Υπουργείου βάσει 
των αρχών της χρηστής δημοσιονομικής διαχείρισης 
και (ε) τον εντοπισμό και την άμεση και αποτελεσματική 
διερεύνηση και εξιχνίαση υποθέσεων παράτυπης συμπεριφοράς, παραβίασης της ακεραιότητας και διαφθοράς, η οποία συντελείται με την εμπλοκή υπαλλήλων του 
Υπουργείου ή των εποπτευόμενων φορέων, σε ποινικά 
αδικήματα και πειθαρχικά παραπτώματα.
2. Η Μονάδα Εσωτερικού Ελέγχου συγκροτείται από 
τα ακόλουθα Γραφεία, επιπέδου Τμήματος: (α) Γραφείο 
Σχεδιασμού και Διενέργειας Εσωτερικών Ελέγχων και 
(β) Γραφείο Εσωτερικών Ερευνών και Διερεύνησης Καταγγελιών.
3. Το Γραφείο Σχεδιασμού και Διενέργειας Εσωτερικών Ελέγχων έχει τις εξής αρμοδιότητες: (αα) την ανάπτυξη και διαρκή βελτίωση της μεθοδολογίας και των 
εργαλείων του εσωτερικού ελέγχου, σύμφωνα με τα 
Διεθνή Πρότυπα, (ββ) τη σύνταξη και αναθεώρηση του 
Κανονισμού Λειτουργίας του Εσωτερικού Ελέγχου, (γγ) 
τη σύνταξη και αναθεώρηση Εγχειριδίου Εσωτερικών 
Ελέγχων, (δδ) την κατάρτιση εξαμηνιαίου, ετήσιου ή 
μεγαλύτερης διάρκειας προγράμματος εσωτερικών 
ελέγχων, λαμβανομένων υπόψη των στρατηγικών και 
επιχειρησιακών προτεραιοτήτων του Υπουργείου, (εε) 
την παροχή συμβουλευτικών υπηρεσιών στο Υπουργείο, για την εφαρμογή μιας ολοκληρωμένης πολιτικής 
διαχείρισης των κινδύνων που απειλούν την επίτευξη 
των στόχων του, (στστ) τη μέριμνα για την εκπαίδευση 
και την επιμόρφωση των Εσωτερικών Ελεγκτών, (ζζ) τη 
διενέργεια προγραμματισμένων εσωτερικών ελέγχων 
στις υπηρεσίες του Υπουργείου και των εποπτευόμενων φορέων αυτού, (ηη) τον έλεγχο επάρκειας του συστήματος εσωτερικού ελέγχου (internal control) του 
Υπουργείου και την εισήγηση σχετικών βελτιωτικών 
προτάσεων, (θθ) τον έλεγχο εφαρμογής και συμμόρφωσης με το εξωτερικό και εσωτερικό κανονιστικό πλαίσιο 
λειτουργίας του Υπουργείου, (ιι) την αξιολόγηση της 
λειτουργίας του Υπουργείου βάσει της αρχής της χρηστής δημοσιονομικής διαχείρισης, (ιαια) την αξιολόγηση των διαδικασιών σχεδιασμού, της εκτέλεσης και της 
αξιολόγησης των λειτουργιών και των προγραμμάτων 
του Υπουργείου, (ιβιβ) τον έλεγχο της ορθής εφαρμογής των διαδικασιών εκτέλεσης του προϋπολογισμού, 
διενέργειας των δαπανών και διαχείρισης της περιουσίας του οικείου Υπουργείου, για τον εντοπισμό τυχόν 
φαινομένων κακοδιοίκησης και κακοδιαχείρισης, κατάχρησης, σπατάλης ή απάτης και την ανάπτυξη δικλίδων 
για την αποτροπή τους στο μέλλον, (ιγιγ) τον έλεγχο 
της ορθής, αποτελεσματικής και ασφαλούς διαχείρισης 
και χρήσης των πληροφοριακών συστημάτων, (ιδιδ) τη 
διαβεβαίωση περί της ακρίβειας, της αξιοπιστίας και της 
έγκαιρης προετοιμασίας των χρηματοοικονομικών (και λοιπών) αναφορών, (ιειε) τον έλεγχο της επάρκειας του 
συστήματος διαχείρισης των κινδύνων που απειλούν τις 
πολιτικές και τα προγράμματά του, (ιστιστ) την επίβλεψη και τη διασφάλιση της ορθής διενέργειας των εσωτερικών ελέγχων και την παρακολούθηση υλοποίησης 
του προγράμματος εσωτερικών ελέγχων σύμφωνα με 
το εγκεκριμένο ελεγκτικό πρόγραμμα του Υπουργείου, 
(ιζιζ) τη σύνταξη προσωρινών εκθέσεων εσωτερικού 
ελέγχου και την αποστολή τους στις εμπλεκόμενες υπηρεσίες του Υπουργείου για την επίτευξη συμφωνίας επί 
των διορθωτικών και βελτιωτικών ενεργειών, (ιηιη) την 
παροχή συμβουλευτικών υπηρεσιών στο Υπουργείο 
σύμφωνα με τα σχετικά διεθνή πρότυπα και μεθοδολογίες, (ιθιθ) την περιοδική παρακολούθηση, αξιολόγηση και επιβεβαίωση των διορθωτικών ή προληπτικών 
ενεργειών που πραγματοποιούνται από τις υπηρεσίες 
του Υπουργείου σε συμμόρφωση με τις προτάσεις του 
εσωτερικού ελέγχου, μέχρι την οριστική υλοποίησή 
τους, (κκ) την υποβολή περιοδικής αναφοράς στον 
Υπουργό, σχετικά με τη συμμόρφωση των υπηρεσιών 
και την υποβολή σχετικών προτάσεων και (κακα) την 
επεξεργασία των στοιχείων των επί μέρους εκθέσεων 
εσωτερικού ελέγχου και την κατάρτιση Ετήσιας Έκθεσης, στην οποία καταγράφονται οι δραστηριότητες και 
τα αποτελέσματα του εσωτερικού ελέγχου, η πρόοδος 
υλοποίησης των προτάσεων αυτού και οι υπολειμματικοί κίνδυνοι, που εξακολουθούν να απειλούν τις 
υπηρεσίες του Υπουργείου, λόγω της μη υλοποίησης 
διορθωτικών ενεργειών.
4. Το Γραφείο Εσωτερικών Ερευνών και Διερεύνησης 
Καταγγελιών έχει τις εξής αρμοδιότητες: (αα) τον εντοπισμό και τη διερεύνηση των υποθέσεων παραβίασης 
της ακεραιότητας και διαφθοράς στις οποίες εμπλέκονται υπάλληλοι του Υπουργείου ή του εποπτευόμενου 
φορέα, (ββ) τη διενέργεια διοικητικής έρευνας, ένορκης διοικητικής εξέτασης, προκαταρκτικής εξέτασης 
ή προανάκρισης, κατόπιν εισαγγελικής παραγγελίας 
ή αυτεπαγγέλτως ή κατόπιν εντολής από το αρμόδιο 
όργανο ή μετά από αυτόφωρη σύλληψη, είτε βάσει καταγγελιών ή πληροφοριών που έχουν συλλεγεί, επεξεργαστεί και αξιολογηθεί, για τη διερεύνηση ποινικών και 
πειθαρχικών αδικημάτων, καθώς και την παραπομπή 
των υπαιτίων στην αρμόδια εισαγγελική αρχή ή τον 
αρμόδιο πειθαρχικό προϊστάμενο, (γγ) τη διενέργεια 
των απαιτούμενων διαδικασιών για την πειθαρχική 
ή/και ποινική δίωξη των υπαλλήλων, σύμφωνα με τις 
οικείες διατάξεις περί πειθαρχικού δικαίου, του Ποινικού Κώδικα ή άλλων ειδικών ποινικών νόμων, (δδ) τη 
συλλογή, τη διερεύνηση, την επεξεργασία, τη σύνθεση, 
την ανάλυση, την αξιολόγηση και την αξιοποίηση των 
πληροφοριών, καταγγελιών και στοιχείων, που αφορούν 
στην εμπλοκή υπαλλήλων του Υπουργείου ή του εποπτευόμενου φορέα της Αρχής σε πειθαρχικά και ποινικά 
αδικήματα, (εε) τη διενέργεια στοχευμένου οικονομικού και διαχειριστικού ελέγχου δημοσίων υπολόγων 
και δημοσίων διαχειρίσεων, καθώς και τον καταλογισμό των ευθυνομένων, (στστ) την εισήγηση μέτρων για 
την αντιμετώπιση, την πρόληψη και την καταστολή της 
διαφθοράς στις υπηρεσίες και τους εποπτευόμενους 
φορείς του Υπουργείου και (ζζ) την τήρηση αρχείου των 
υποθέσεων που χειρίζεται το Τμήμα και την εισήγηση 
στον Προϊστάμενο της Μ.Ε.Ε. για την αρχειοθέτηση των 
καταγγελιών, που κρίνονται ασαφείς ή ασήμαντες, καθώς και την επανεξέταση παλαιών υποθέσεων για τον 
εντοπισμό στοιχείων που μπορούν να αξιοποιηθούν 
προς περαιτέρω έρευνα.
Άρθρο 5
Γραφείο Επικοινωνίας και Ενημέρωσης
1. Το Γραφείο Επικοινωνίας και Ενημέρωσης, έχει τις 
εξής αρμοδιότητες: (α) την πληροφόρηση των μέσων 
ενημέρωσης για τις δραστηριότητες του Υπουργείου 
και την προβολή του έργου του, (β) την κάλυψη γεγονότων και εκδηλώσεων γενικού ενδιαφέροντος του 
Υπουργείου, (γ) την παρακολούθηση, επισήμανση και 
συλλογή ειδήσεων και δημοσιευμάτων, που αφορούν 
δραστηριότητες του Υπουργείου και την ενημέρωση 
του Υπουργού, (δ) την παροχή πληροφοριών και διευκολύνσεων στους Έλληνες και ξένους δημοσιογράφους 
και στους αντιπροσώπους ξένων κρατών σχετικά με το 
έργο του Υπουργείου και του Υπουργού, (ε) την επιμέλεια 
οργάνωσης εορταστικών εκδηλώσεων καθώς και ευαισθητοποίησης και διάχυσης των δημοσίων πολιτικών 
του Υπουργείου στην κοινωνία, (στ) τον συντονισμό των 
υπηρεσιών για οποιαδήποτε δημοσίευση του Υπουργείου, (ζ) την εποπτεία του περιεχομένου της ιστοσελίδας 
και την έγκριση κάθε επικαιροποίησής της καθώς και 
τη σύνδεση με την κεντρική και με άλλες κυβερνητικές 
ιστοσελίδες, (η) την οργάνωση εκδηλώσεων του Υπουργείου, την παροχή αιγίδας και τη διοικητική οργάνωση 
συνεντεύξεων της πολιτικής ηγεσίας, (θ) την υποστήριξη 
για κάθε διαβούλευση του Υπουργείου με κοινωνικούς 
φορείς και εκπροσώπους της κοινωνίας των πολιτών, 
για κάθε θέμα αρμοδιότητας του Υπουργείου και (ι) τη 
διαχείριση κάθε είδους διαφημιστικής προβολής ή καμπάνιας του Υπουργείου σε συνεργασία με τις αρμόδιες 
καθ’ ύλην υπηρεσίες.
2. Το Γραφείο Επικοινωνίας και Ενημέρωσης σε ό,τι 
αφορά την οργάνωση και τη λειτουργία του, διέπεται 
από τις κάθε φορά, ισχύουσες διατάξεις.
Άρθρο 6
Αυτοτελές Γραφείο Υπεύθυνου Προστασίας 
Προσωπικών Δεδομένων
1. Το Αυτοτελές Γραφείο Υπεύθυνου Προστασίας Προσωπικών Δεδομένων (Data Ρrotection Οfficer - DΡΟ) είναι υπηρεσία επιπέδου Τμήματος, λειτουργεί σύμφωνα 
με τον Κανονισμό (ΕΕ) 2016/679 του Ευρωπαϊκού Κοινοβουλίου και του Συμβουλίου της 27ης Απριλίου του 2016 
(Γενικός Κανονισμός για την Προστασία Δεδομένων, ΕL L119, στο εξής «Γ.Κ.Π.Δ.») και έχει ως αρμοδιότητα την 
υποστήριξη του Υπεύθυνου Προστασίας Προσωπικών 
Δεδομένων (DΡΟ) στην άσκηση των καθηκόντων του 
σύμφωνα με τις κείμενες διατάξεις.
2. Ο Υπεύθυνος Προστασίας Προσωπικών Δεδομένων 
(DΡΟ) εποπτεύει όλες τις πράξεις επεξεργασίας προσωπικών δεδομένων και διασφαλίζει την προστασία 
προσωπικών δεδομένων εντός του Υπουργείου Ψηφιακής Διακυβέρνησης. Έχει, ιδίως, τις εξής αρμοδιότητες: 
(α) ενημερώνει και συμβουλεύει τον, κατά την έννοια 
των περιπτώσεων 7 και 8 του άρθρου 4 του Γ.Κ.Π.Δ., 
υπεύθυνο επεξεργασίας ή τον εκτελούντα την επεξεργασία, αντίστοιχα και τους υπαλλήλους του Γραφείου 
που εκτελούν την επεξεργασία για τις υποχρεώσεις που 
απορρέουν από τον Γ.Κ.Π.Δ. και από άλλες διατάξεις 
της εθνικής ή της ενωσιακής νομοθεσίας σχετικά με 
την προστασία δεδομένων προσωπικού χαρακτήρα, 
(β) παρακολουθεί τη συμμόρφωση με τον Γ.Κ.Π.Δ. και 
με άλλες διατάξεις της εθνικής ή της ενωσιακής νομοθεσίας περί προστασίας δεδομένων προσωπικού χαρακτήρα και με τις πολιτικές του υπευθύνου επεξεργασίας 
ή του εκτελούντος την επεξεργασία σε σχέση με την 
προστασία των δεδομένων προσωπικού χαρακτήρα, 
συμπεριλαμβανομένων της ανάθεσης αρμοδιοτήτων, 
της ευαισθητοποίησης της κατάρτισης των υπαλλήλων 
που συμμετέχουν στις πράξεις επεξεργασίας και της διενέργειας των σχετικών ελέγχων, (γ) παρέχει συμβουλές, 
όταν ζητείται για την εκτίμηση αντικτύπου σχετικά με 
την προστασία των δεδομένων και παρακολουθεί την 
υλοποίησή της σύμφωνα με το άρθρο 35 του Γ.Κ.Π.Δ., 
(δ) είναι το πρώτο σημείο επαφής για την εποπτική αρχή 
και τα υποκείμενα των δεδομένων για ζητήματα που 
σχετίζονται με την επεξεργασία αυτών, περιλαμβανομένης της διενέργειας προηγούμενης διαβούλευσης, 
σύμφωνα με το άρθρο 36 του Γ.Κ.Π.Δ., αλλά και για 
οποιοδήποτε άλλο θέμα και (ε) συνεργάζεται με την 
εποπτική αρχή.
3. Ο Υπεύθυνος Προστασίας Προσωπικών Δεδομένων (DΡΟ), διευκολύνει τη συμμόρφωση του υπευθύνου 
επεξεργασίας και του εκτελούντος την επεξεργασία με 
τις διατάξεις του Γ.Κ.Π.Δ. και της εθνικής νομοθεσίας 
σχετικά με την προστασία δεδομένων προσωπικού 
χαρακτήρα και μεσολαβεί μεταξύ των διαφόρων ενδιαφερομένων, όπως εποπτικής αρχής και υποκειμένων 
των δεδομένων. Ο ρόλος του είναι συμβουλευτικός και 
δεν φέρει προσωπική ευθύνη για τη μη συμμόρφωση 
με τον Κανονισμό. Δεν απολύεται ούτε υφίσταται κυρώσεις από τον υπεύθυνο επεξεργασίας ή τον εκτελούντα 
την επεξεργασία επειδή επιτέλεσε τα καθήκοντά του 
και λογοδοτεί απευθείας στον Υπουργό Ψηφιακής Διακυβέρνησης, κατά την παράγραφο 3 του άρθρου 38 
του Γ.Κ.Π.Δ. Υπεύθυνος να διασφαλίζει και να μπορεί να 
αποδεικνύει ότι η επεξεργασία διενεργείται σύμφωνα 
με τον Γ.Κ.Π.Δ. και την εθνική νομοθεσία σχετικά με την 
προστασία δεδομένων προσωπικού χαρακτήρα είναι ο 
υπεύθυνος επεξεργασίας ή ο εκτελών την επεξεργασία. 
Ο Υπεύθυνος Προστασίας Προσωπικών Δεδομένων έχει 
τα καθήκοντα και τις υποχρεώσεις που προβλέπονται 
από τον Γ.Κ.Π.Δ. και την εθνική νομοθεσία σχετικά με την 
προστασία δεδομένων προσωπικού χαρακτήρα. Κατά τα 
λοιπά εφαρμόζονται τα οριζόμενα στον Γ.Κ.Π.Δ. και την 
εθνική νομοθεσία σχετικά με την προστασία δεδομένων 
προσωπικού χαρακτήρα.
4. Ο Υπεύθυνος Προστασίας Προσωπικών Δεδομένων 
(DΡΟ) και οι υπάλληλοι του Γραφείου δεσμεύονται, κατά 
την εκτέλεση των καθηκόντων τους, από την τήρηση 
του απορρήτου ή της εμπιστευτικότητας, σύμφωνα με 
τις διατάξεις της εθνικής και της ενωσιακής νομοθεσίας 
περί προστασίας προσωπικών δεδομένων.
Άρθρο 7
Αυτοτελές Τμήμα Ευρωπαϊκών και Διεθνών 
Σχέσεων
Το Αυτοτελές Τμήμα Ευρωπαϊκών και Διεθνών Σχέσεων έχει τις εξής αρμοδιότητες, σε συνεργασία με τον 
Υπηρεσιακό Γραμματέα του Υπουργείου και τις καθ’ 
ύλην αρμόδιες Γενικές Γραμματείες: (α) την εισήγηση 
προς την πολιτική ηγεσία και την υποστήριξη της σχετικά με τις θέσεις της χώρας στα αρμόδια ευρωπαϊκά 
και διεθνή όργανα, (β) την προετοιμασία των Συμβουλίων Υπουργών της Ευρωπαϊκής Ένωσης και λοιπών 
Υπουργικών Συνόδων και τη συνεργασία με τις μόνιμες ελληνικές αντιπροσωπείες, (γ) την υποστήριξη των 
διακρατικών σχέσεων σε θέματα αρμοδιότητας του 
Υπουργείου, (δ) την υποβολή προτάσεων για την προετοιμασία, διοργάνωση και υποστήριξη διμερών ή πολυμερών συναντήσεων και διαπραγματεύσεων, μεταξύ 
της ελληνικής πολιτικής ηγεσίας με ξένους ομολόγους, 
και την κατά περίπτωση υποστήριξη των αρμοδίων 
Υπηρεσιών του Υπουργείου για την υπογραφή Διμερών 
Συμφωνιών και Μνημονίων στους τομείς αρμοδιότητας του, καθώς και τη μέριμνα για την κύρωση αυτών 
των Συμφωνιών από το ελληνικό Κοινοβούλιο, (ε) τη 
διασφάλιση της διϋπουργικής συνεργασίας για διεθνή 
ή ευρωπαϊκά θέματα αρμοδιότητας του Υπουργείου 
όπου απαιτείται, (στ) την οργάνωση συναντήσεων και 
εκδηλώσεων που εμπίπτουν στο πλαίσιο των αρμοδιοτήτων του Υπουργείου σχετικά με διεθνή και ευρωπαϊκά θέματα, (ζ) τη συνεργασία με τις αρμόδιες υπηρεσίες 
του Υπουργείου για την εκπλήρωση των οικονομικών 
υποχρεώσεων της χώρας έναντι των αρμοδίων Ευρωπαϊκών και Διεθνών Οργανισμών και φορέων, κυρίως 
σε θέματα καταβολής των εθνικών εισφορών, καθώς 
επίσης και για δαπάνες συμμετοχής σε προγράμματα αναπτυξιακής βοήθειας που προωθούνται από το 
Υπουργείο Εξωτερικών και (η) την ενημέρωση της 
Υπηρεσίας Συντονισμού και τη συνεργασία μαζί της 
για την παρακολούθηση της δραστηριότητας των εκπροσώπων του Υπουργείου σε υπερεθνικούς ή διεθνείς 
οργανισμούς, σε συνεργασία με τις κατά περίπτωση 
αρμόδιες υπηρεσίες.
ΚΕΦΑΛΑΙΟ Γ’
ΥΠΗΡΕΣΙΕΣ ΥΠΑΓΟΜΕΝΕΣ ΣΤΟΝ ΥΠΗΡΕΣΙΑΚΟ 
ΓΡΑΜΜΑΤΕΑ ΤΟΥ ΥΠΟΥΡΓΕΙΟΥ ΨΗΦΙΑΚΗΣ 
ΔΙΑΚΥΒΕΡΝΗΣΗΣ
Άρθρο 8
Υπηρεσία Συντονισμού
1. Η Υπηρεσία Συντονισμού είναι υπηρεσία επιπέδου 
Διεύθυνσης και έχει ως επιχειρησιακό στόχο τον συντονισμό όλων των υπηρεσιών του Υπουργείου και των εποπτευόμενων από αυτό φορέων για: (α) τη σύνταξη και 
παρακολούθηση της εφαρμογής του ετήσιου Σχεδίου 
Δράσης του Υπουργείου και την επίτευξη των κυβερνητικών στόχων, όπως αυτοί τίθενται από το Υπουργικό 
Συμβούλιο και τα λοιπά συλλογικά κυβερνητικά όργανα, 
(β) την εφαρμογή των αρχών και εργαλείων της Καλής 
Νομοθέτησης κατά τη νομοπαρασκευαστική και κανονιστική διαδικασία στα θέματα αρμοδιότητας του Υπουργείου, (γ) την έγκαιρη ανταπόκριση στον κοινοβουλευτικό έλεγχο και την εν γένει καλλιέργεια εποικοδομητικών 
σχέσεων με τα μέλη και τις υπηρεσίες της Βουλής, (δ) την 
έγκαιρη ενημέρωση της Προεδρίας της Κυβέρνησης για 
κάθε ζήτημα που μπορεί να καθυστερήσει την υλοποίηση των κυβερνητικών πολιτικών και (ε) τον σχεδιασμό 
και την προώθηση καινοτομιών στον σχεδιασμό και την 
υλοποίηση δημοσίων πολιτικών.
2. Η Υπηρεσία Συντονισμού συγκροτείται από τα παρακάτω Γραφεία, επιπέδου Τμήματος: (α) Γραφείο Συντονισμού Δημοσίων Πολιτικών και (β) Γραφείο Νομικών και 
Κοινοβουλευτικών Θεμάτων.
3. Το Γραφείο Συντονισμού Δημοσίων Πολιτικών, έχει 
τις εξής αρμοδιότητες: (α) τον συντονισμό όλων των 
υπηρεσιών του Υπουργείου για τη σύνταξη του ετήσιου 
Σχεδίου Δράσης και την παρακολούθηση της εφαρμογής του, (β) την υποστήριξη της πολιτικής ηγεσίας και 
των Γενικών και Ειδικών Γραμματέων του Υπουργείου 
κατά τη συμμετοχή τους στα αρμόδια κυβερνητικά όργανα ή υπερεθνικούς και διεθνείς οργανισμούς σε συνεργασία με τις αρμόδιες υπηρεσίες του Υπουργείου, 
(γ) τον ορισμό υπηρεσιακών παραγόντων για τη συμμετοχή σε ομάδες εργασίας ή άλλα συλλογικά όργανα 
της Προεδρίας της Κυβέρνησης ή άλλων Υπουργείων ή 
του αυτού Υπουργείου, καθώς και την παρακολούθηση 
της δραστηριότητας των εκπροσώπων του Υπουργείου σε υπερεθνικούς ή διεθνείς οργανισμούς, συλλογικά 
όργανα, συνέδρια, φόρουμ, σε συνεργασία με τις κατά 
περίπτωση αρμόδιες υπηρεσίες και (δ) τον συντονισμό 
των υπηρεσιών του Υπουργείου για την έγκαιρη σύνταξη 
κειμένων με τις προτεραιότητες του φορέα στο πλαίσιο 
της κατάρτισης της επεξηγηματικής έκθεσης του ΜΠΔΣ 
και της εισηγητικής έκθεσης του Κρατικού Προϋπολογισμού, την επικοινωνία αυτών στις αρμόδιες υπηρεσίες 
του Γενικού Λογιστηρίου του Κράτους και την κοινοποίηση στην Προεδρία της Κυβέρνησης.
4. Το Γραφείο Νομικών και Κοινοβουλευτικών Θεμάτων, έχει τις εξής αρμοδιότητες: (α) τον συντονισμό των 
υπηρεσιών του Υπουργείου σχετικά με την εφαρμογή των αρχών και εργαλείων της Καλής Νομοθέτησης 
κατά τη νομοπαρασκευαστική και την κανονιστική διαδικασία, καθώς και την αξιολόγηση των νομοθετικών 
και κανονιστικών ρυθμίσεων, (β) τον συντονισμό των 
υπηρεσιών για την έγκαιρη και ουσιαστική ανταπόκριση 
του Υπουργείου στον κοινοβουλευτικό έλεγχο και για τις 
σχέσεις ευρύτερα του Υπουργείου με τη Βουλή και (γ) 
τον συντονισμό όλων των υπηρεσιών του Υπουργείου 
για τη διενέργεια διαβουλεύσεων επί σχεδίων νόμων ή 
κανονιστικών διαταγμάτων καθώς και την οργάνωση 
και υποστήριξη Ομάδων Διαβούλευσης με κοινωνικούς 
φορείς και εκπροσώπους της κοινωνίας των πολιτών για 
κάθε θέμα αρμοδιότητας του Υπουργείου.
Άρθρο 9
Γενική Διεύθυνση Οικονομικών και Διοικητικών 
Υπηρεσιών
1. Η Γενική Διεύθυνση Οικονομικών και Διοικητικών 
Υπηρεσιών έχει ως στρατηγικό στόχο την απρόσκοπτη 
και εύρυθμη λειτουργία του Υπουργείου ως προς τις 
οριζόντιες υποστηρικτικές λειτουργίες του, όπως: (α) η 
αποτελεσματική διοίκηση και διαχείριση του ανθρώπινου δυναμικού του, (β) η ορθολογική οργάνωση και 
λειτουργία των υπηρεσιών του (γ) η εν γένει διοικητική 
υποστήριξη των υπηρεσιών, (δ) η μέριμνα για την καλή 
λειτουργία και ασφάλεια των υποδομών του και (ε) η 
ενιαία διαχείριση των οικονομικών του και των εποπτευόμενων φορέων του, σύμφωνα με τις αρχές της ποιότητας και αποδοτικότητας και τους κανόνες της χρηστής 
δημοσιονομικής διαχείρισης και ευθύνης.
2. Η Γενική Διεύθυνση Οικονομικών και Διοικητικών 
Υπηρεσιών διαρθρώνεται σε Διευθύνσεις ως εξής: (α) 
Διεύθυνση Προϋπολογισμού και Δημοσιονομικών Αναφορών, (β) Διεύθυνση Οικονομικής Διαχείρισης, (γ) Διεύθυνση Προμηθειών και Διοικητικής Μέριμνας και (δ) 
Διεύθυνση Ανθρώπινου Δυναμικού και Οργάνωσης.
Άρθρο 10
Διεύθυνση Προϋπολογισμού και 
Δημοσιονομικών Αναφορών
1. Επιχειρησιακοί στόχοι της Διεύθυνσης Προϋπολογισμού και Δημοσιονομικών Αναφορών είναι η κατάρτιση 
και παρακολούθηση του Τακτικού Προϋπολογισμού και 
του Προγράμματος Δημοσίων Επενδύσεων, στο πλαίσιο 
του Μεσοπρόθεσμου Πλαισίου Δημοσιονομικής Στρατηγικής (ΜΠΔΣ), η κατάρτιση των δημοσιονομικών αναλύσεων και αναφορών και η παρακολούθηση θεμάτων 
αρμοδιότητας του Υπουργείου που άπτονται των κρατικών ενισχύσεων στο πλαίσιο των κείμενων διατάξεων.
2. Η Διεύθυνση Προϋπολογισμού και Δημοσιονομικών 
Αναφορών συγκροτείται από τα ακόλουθα Τμήματα: (α) 
Τμήμα Τακτικού Προϋπολογισμού (β) Τμήμα Προγράμματος Δημοσίων Επενδύσεων, (γ) Τμήμα Παρακολούθησης Εποπτευομένων Φορέων και (δ) Τμήμα Δημοσιονομικών Αναλύσεων και Αναφορών.
3. Το Τμήμα Τακτικού Προϋπολογισμού έχει τις εξής 
αρμοδιότητες: (α) τον προγραμματισμό κάθε δαπάνης 
του Υπουργείου, τη συγκέντρωση των οικονομικών 
στοιχείων, την επεξεργασία και κατάρτιση του ετήσιου 
τακτικού προϋπολογισμού και των μηνιαίων στόχων, 
σε συνεργασία με τις αρμόδιες υπηρεσιακές μονάδες, 
την παρακολούθηση της εκτέλεσής τους βάσει εγκυκλίων και οδηγιών του Τμήματος και τη διενέργεια διορθωτικών παρεμβάσεων επί αποκλίσεων από τους 
τριμηνιαίους στόχους εκτέλεσης και την τροποποίηση 
του προϋπολογισμού μέσω της εγγραφής εκτάκτων ή 
συμπληρωματικών πιστώσεων ή της μεταβολής πιστώσεων, (β) την παρακολούθηση της κίνησης των πιστώσεων και την ανακατανομή αυτών ανά τρίμηνο και μήνα 
και τη σύνταξη μηνιαίου ορίου δαπανών, καθώς και την 
έκδοση των αποφάσεων κατανομής ωρών πρόσθετων 
παροχών, (γ) την παρακολούθηση των ορίων διαθέσεων 
πιστώσεων και μηνιαίων πληρωμών, (δ) την παρακολούθηση και αντιμετώπιση θεμάτων ειδικών λογαριασμών, 
(ε) την καταχώριση όλων των μεταβολών του προϋπολογισμού του Υπουργείου στο ηλεκτρονικό σύστημα 
παρακολούθησής του, την παρακολούθηση και τον έλεγχο του συστήματος και την εισήγηση τυχόν αλλαγών, 
παρεμβάσεων και αποκατάστασης βλαβών του, (στ) την 
κατάρτιση, σε συνεργασία με τις επιμέρους υπηρεσιακές 
μονάδες, των μεσοπρόθεσμων και ετήσιων προγραμμάτων κάθε τομέα δραστηριότητας και τον προσδιορισμό 
των ειδικότερων στόχων και επιδιώξεων σε θέματα προϋπολογισμού και Προγράμματος Δημοσίων Επενδύσεων, 
(ζ) την μέριμνα για την έγκριση και αναθεώρηση των 
προγραμμάτων, (η) τον συντονισμό της προετοιμασίας 
του ΜΠΔΣ και των επικαιροποιήσεων αυτού σε συνεργασία με τα αρμόδια Τμήματα της Γενικής Διεύθυνσης 
Οικονομικών Υπηρεσιών και την υποβολή τους, μετά 
από έγκριση από τον Υπουργό, στο Γενικό Λογιστήριο 
του Κράτους (ΓΛΚ), (θ) την τήρηση των ανώτατων ορίων 
και στόχων που ορίζονται στο ΜΠΔΣ, (ι) τη συνεργασία 
με το Τμήμα Παρακολούθησης Εποπτευόμενων Φορέων 
για την κατάρτιση του προϋπολογισμού τους εντός των 
ορίων του ΜΠΔΣ και την ορθή εκτέλεσή τους, (ια) τη 
σύνταξη του Μνημονίου Συνεργασίας με τις αρμόδιες 
υπηρεσίες του Γενικού Λογιστηρίου του Κράτους και 
την παρακολούθηση των τριμηνιαίων στόχων εκτέλεσης του προϋπολογισμού, σύμφωνα με τα οριζόμενα 
στις κείμενες διατάξεις, (ιβ) τη διασφάλιση εξεύρεσης 
απαιτούμενων πόρων για την ωρίμανση και υλοποίηση 
των έργων, (ιγ) την παρακολούθηση της κίνησης των 
πιστώσεων και την πρόταση για την ανακατανομή αυτών, 
(ιδ) την καταβολή εισφορών σε ευρωπαϊκούς και διεθνείς 
οργανισμούς, καθώς και μισθωμάτων για τη στέγαση 
ελληνικών, ευρωπαϊκών και διεθνών οργανισμών και 
φορέων με έδρα την Ελλάδα που επιτελούν έργο που 
άπτεται των αρμοδιοτήτων του Υπουργείου, καθώς και 
τη διαχείριση των σχετικών κονδυλίων και πάσης φύσεως επιστροφών, (ιε) την παρακολούθηση της πορείας 
εκτέλεσης του ΜΠΔΣ και την εισήγηση των αναγκαίων 
μέτρων για την ομαλή και έγκαιρη εφαρμογή του, (ιστ) 
τη σύνταξη απολογισμών και σχετικών εκθέσεων για 
την πορεία εκτέλεσης του τακτικού προϋπολογισμού, 
ώστε να συμβαδίζει με τις δημοσιονομικές δυνατότητες του ΜΠΔΣ, (ιζ) την αξιολόγηση του εκτελούμενου 
προϋπολογισμού με σκοπό την αύξηση των εσόδων και 
τη μείωση των δαπανών και γενικά τη χρησιμοποίηση 
όλων των πόρων με αποδοτικό και αποτελεσματικό τρόπο, (ιη) την καταχώριση των αποφάσεων αναμόρφωσης 
προϋπολογισμού του Υπουργείου στο πληροφοριακό 
του σύστημα και (ιθ) τον χειρισμό κάθε άλλου συναφούς 
θέματος.
4. Το Τμήμα Προγράμματος Δημοσίων Επενδύσεων 
έχει τις εξής αρμοδιότητες: (α) την κατάρτιση και παρακολούθηση του Προϋπολογισμού και του Μεσοπρόθεσμου 
Πλαισίου Δημοσιονομικής Στρατηγικής του Προγράμματος Δημοσίων Επενδύσεων του Υπουργείου, (β) τη 
συγκέντρωση, επεξεργασία και ενοποίηση των υποβαλλόμενων προτάσεων του ετήσιου και μεσοπρόθεσμου 
προγραμματισμού των έργων των φορέων υλοποίησης 
και τον συντονισμό των ενεργειών για την κατάρτιση 
και υποβολή της συνολικής πρότασης χρηματοδότησης του Προγράμματος Δημοσίων Επενδύσεων προς 
το Υπουργείο Ανάπτυξης και Επενδύσεων, καθώς και το 
συντονισμό των ενεργειών των εμπλεκόμενων φορέων 
στην υλοποίηση των έργων που χρηματοδοτούνται από 
το Πρόγραμμα Δημοσίων Επενδύσεων του Υπουργείου, 
σε θέματα ένταξης, χρηματοδότησης και ομαλής απορρόφησης των διαθέσιμων πιστώσεων, (γ) τον έλεγχο και 
εισήγηση, ως προς τη δυνατότητα χρηματοδότησης και 
έγκρισης, επί των υποβαλλόμενων προτάσεων των φορέων υλοποίησης για την ένταξη νέων έργων στο Εθνικό 
Σκέλος του Προγράμματος Δημοσίων Επενδύσεων του 
Υπουργείου και συνεργασία με τις αρμόδιες Ειδικές Υπηρεσίες Διαχείρισης για την ένταξη νέων έργων στο Συγχρηματοδοτούμενο Σκέλος του Προγράμματος Δημοσίων Επενδύσεων του Υπουργείου, (δ) την επεξεργασία και 
διαβίβαση αιτημάτων προέγκρισης ένταξης έργων στο 
Πρόγραμμα Δημοσίων Επενδύσεων του Υπουργείου, (ε) 
την παρακολούθηση των κατανομών και των απορροφήσεων των εγκεκριμένων πιστώσεων του Προγράμματος 
Δημοσίων Επενδύσεων του Υπουργείου, τη συγκέντρωση, επεξεργασία και ενοποίηση οικονομικών στοιχείων 
για τις κινήσεις των λογαριασμών που τηρούνται στην 
Τράπεζα της Ελλάδος των έργων που χρηματοδοτούνται 
από το Πρόγραμμα Δημοσίων Επενδύσεων του Υπουργείου, καθώς και τον έλεγχο και την επεξεργασία των 
γενικών απολογιστικών στοιχείων, (στ) την παρακολούθηση της εκτέλεσης του ετήσιου Προγράμματος Δημοσίων Επενδύσεων του Υπουργείου σε ετήσιο και μεσοπρόθεσμο επίπεδο, καθώς και των εγκεκριμένων ορίων 
δαπανών, (ζ) την κατάρτιση της ετήσιας στοχοθεσίας του 
Προγράμματος Δημοσίων Επενδύσεων του Υπουργείου, του βαθμού επίτευξης των μηνιαίων προγραμμάτων 
εκτέλεσης προϋπολογισμού Προγραμμάτων Δημοσίων 
Επενδύσεων, την ενημέρωση των αρμόδιων υπηρεσιών, 
καθώς επίσης και την εισήγηση διορθωτικών προτάσεων σε περιπτώσεις αποκλίσεων και τη διαβίβασή τους 
στην αρμόδια υπηρεσία, (η) τη συγκέντρωση, επεξεργασία, ενοποίηση και διαβίβαση μηνιαίων και τριμηνιαίων 
οικονομικών στοιχείων εκτέλεσης του Προγράμματος 
Δημοσίων Επενδύσεων του Υπουργείου προς το αρμόδιο Τμήμα, καθώς και την ανάρτησή τους σε μηνιαία 
βάση στη διαδικτυακή πύλη του Γενικού Λογιστηρίου 
του Κράτους, (θ) την έκδοση αποφάσεων καθορισμού 
ορίων πιστώσεων του Προγράμματος Δημοσίων Επενδύσεων ανά ειδικό φορέα του Υπουργείου, (ι) την έκδοση 
αποφάσεων κατανομής πιστώσεων σε Κωδικούς Αριθμούς Εξόδων των πιστώσεων του Προϋπολογισμού των 
Προγραμμάτων Δημοσίων Επενδύσεων του Υπουργείου, 
καθώς επίσης και αποφάσεων ανακατανομής πιστώσεων 
εντός της ίδιας συλλογικής απόφασης, την επεξεργασία 
και διαβίβαση αιτημάτων ανακατανομής πιστώσεων μεταξύ διαφορετικών Συλλογικών Αποφάσεων προς το 
Υπουργείο Ανάπτυξης και Επενδύσεων, (ια) την έκδοση 
εντολών κατανομής πιστώσεων στους λογαριασμούς 
των έργων που τηρούνται στην Τράπεζα της Ελλάδος 
και χρηματοδοτούνται από το Εθνικό Σκέλος του Προγράμματος Δημοσίων Επενδύσεων του Υπουργείου και 
(ιβ) την διατύπωση εισήγησης, σε συνεργασία με τις 
συναρμόδιες υπηρεσίες, για σχέδια νόμων, προεδρικά 
διατάγματα, υπουργικές αποφάσεις του Υπουργείου, 
εφόσον έχουν δημοσιονομική επίπτωση στον ετήσιο 
Προϋπολογισμό Προγραμμάτων Δημοσίων Επενδύσεων 
ή στο Μεσοπρόθεσμο Πλαίσιο Δημοσιονομικής Στρατηγικής του Προγράμματος Δημοσίων Επενδύσεων.
5. Το Τμήμα Παρακολούθησης Εποπτευόμενων Φορέων έχει τις εξής αρμοδιότητες: (α) τη διασφάλιση ότι τα 
προσχέδια προϋπολογισμού των εποπτευόμενων φορέων τυγχάνουν έγκαιρης επεξεργασίας και βρίσκονται 
μέσα στο πλαίσιο των ανώτατων ορίων και των άλλων 
στόχων που καθορίζονται από το ΜΠΔΣ, καθώς και από 
εγκυκλίους και οδηγίες που εκδίδονται από το Υπουργείο 
Οικονομικών και από το ΓΛΚ), (β) τη διασφάλιση ότι οι 
στόχοι που καθορίζονται στους προϋπολογισμούς των 
εποπτευόμενων φορέων συμβαδίζουν με τους στόχους 
δημοσιονομικής πολιτικής, (γ) τη διασφάλιση ότι οι προϋπολογισμοί και τα οικονομικά στοιχεία που υποβάλλονται από τους εποπτευόμενους φορείς είναι αξιόπιστα 
και ότι αντανακλούν την οικονομική πραγματικότητα 
των φορέων, (δ) τον έλεγχο της εγκυρότητας και της αξιοπιστίας των υποβαλλόμενων από τους εποπτευόμενους 
φορείς απολογισμών διάθεσης της χρηματοδότησης και 
άλλων οικονομικών στοιχείων, (ε) την παρακολούθηση 
της οικονομικής διαχείρισης των εποπτευόμενων φορέων και την ανάλυση και επεξεργασία των οικονομικών 
τους δεδομένων, (στ) την εποπτεία της τήρησης του Μητρώου Δεσμεύσεων από τους εποπτευόμενους φορείς 
και την παροχή οδηγιών για τη σωστή τήρησή του, (ζ) 
την παρακολούθηση της τήρησης των μηνιαίων στόχων 
των εποπτευομένων φορέων του Υπουργείου και την 
υποβολή προτάσεων λήψης των απαραίτητων μέτρων 
σε περίπτωση αρνητικής απόκλισης από τους στόχους 
εκτέλεσης του προϋπολογισμού τους, (η) τον έλεγχο, 
επεξεργασία και συγκέντρωση των δικαιολογητικών 
των επιχορηγήσεων στους εποπτευόμενους φορείς του 
Υπουργείου και τη διαβίβασή τους στο Τμήμα Εκκαθάρισης Δαπανών, Εκτέλεσης Τακτικού Προϋπολογισμού 
και ΠΔΕ της Διεύθυνσης Οικονομικής Διαχείρισης του 
Υπουργείου, (θ) την έγκαιρη κοινοποίηση εγκυκλίων για 
την οικονομική διαχείριση των εποπτευόμενων φορέων, 
(ι) τον έλεγχο της οικονομικής απόδοσης, περιλαμβανομένων ελλειμμάτων και οφειλών, των εποπτευόμενων 
φορέων σε τακτική (τριμηνιαία/μηνιαία) βάση, (ια) τη 
σύνταξη και παρακολούθηση των προβλεπόμενων από 
το ν. 4270/2014, Μνημονίων Συνεργασίας που δύνανται 
να συνάπτονται μεταξύ του Υπουργείου και των εποπτευόμενων φορέων του, (ιβ) την έγκριση του προϋπολογισμού και του απολογισμού των εποπτευόμενων από 
το Υπουργείο φορέων, (ιγ) τη σύνταξη, σε συνεργασία με 
το Τμήμα Δημοσιονομικών Αναλύσεων και Αναφορών, 
των οικονομικών καταστάσεων και αναφορών για τους 
εποπτευόμενους φορείς του Υπουργείου και τη διαβίβασή τους στις αρμόδιες αρχές, (ιδ) τη διεκπεραίωση όλων 
των διαδικασιών που απαιτούνται για την έγκριση και 
καταβολή δόσεων στους εποπτευόμενους φορείς στο 
πλαίσιο των Προγραμμάτων Δημοσίων Επενδύσεων και 
ΕΣΠΑ που διαχειρίζονται και (ιε) το χειρισμό κάθε άλλου 
συναφούς θέματος.
6. Το Τμήμα Δημοσιονομικών Αναλύσεων και Αναφορών έχει τις εξής αρμοδιότητες: (α) την τήρηση των 
υποχρεώσεων που απορρέουν από την εφαρμογή του 
νόμου περί δημοσιονομικής διαχείρισης και ευθύνης (ν. 4270/2014), (β) την τήρηση του Μητρώου Δεσμεύσεων 
του Προϋπολογισμού του Υπουργείου, την καταχώριση 
σε αυτό του συνόλου των καταγεγραμμένων υποχρεώσεων του Υπουργείου προς τρίτους και την παρακολούθηση της εξέλιξης των δημοσιονομικών στοιχείων 
που απορρέουν από αυτό, ώστε να συμβαδίζουν με τις 
δημοσιονομικές δυνατότητες του ΜΠΔΣ, καθώς και τον 
έλεγχο του αντίστοιχου μηχανογραφικού συστήματος 
για την υποβολή εισηγήσεων αναγκαίων αλλαγών ή παρεμβάσεων ή αποκατάστασης βλαβών, (γ) την τήρηση 
των ανώτατων ορίων των πιστώσεων του προϋπολογισμού, (δ) τη σύνταξη, κατά τις κείμενες διατάξεις, οικονομικών καταστάσεων και αναφορών για την εκτέλεση του 
τακτικού προϋπολογισμού και τις εγγραφές στο Μητρώο 
Δεσμεύσεων του Υπουργείου, καθώς και τη διαβίβασή 
τους προς ενημέρωση της πολιτικής ηγεσίας και των 
αρμόδιων ελεγκτικών μηχανισμών (ενδεικτικά Βουλή, Υπουργείο Οικονομικών, Ελληνική Στατιστική Υπηρεσία), (ε) τη συγκέντρωση των δημοσιονομικών στοιχείων 
από τα μητρώα δεσμεύσεων του τακτικού προϋπολογισμού, του ΠΔΕ και των εποπτευόμενων φορέων του 
Υπουργείου, (στ) την προετοιμασία και την προώθηση 
σχεδίων, συμπεριλαμβανομένων και σχεδίων νόμων, που 
αφορούν σε διαχείριση ή παροχή κρατικών πόρων και 
ενδέχεται να εμπεριέχουν στοιχεία κρατικής ενίσχυσης 
με την έννοια του άρθρου 107.1 της ΣΛΕΕ για γνωμοδότηση ή και έγκριση από την Κεντρική Μονάδα Κρατικών Ενισχύσεων του Υπουργείου Οικονομικών (ΚεΜΚΕ), 
(ζ) την υποβολή προτάσεων διόρθωσης και βελτίωσης 
των σχεδίων που προετοιμάζονται από υπηρεσίες του 
Υπουργείου, πριν την προώθησή τους στην ΚεΜΚΕ, (η) 
την εποπτεία και την υποστήριξη των φορέων αρμοδιότητάς της σε ό,τι αφορά την τήρηση των κανόνων 
κρατικών ενισχύσεων, κατά την προετοιμασία και την 
υλοποίηση μέτρων που εμπεριέχουν στοιχεία κρατικής 
ενίσχυσης, (θ) την έγκριση όλων των σχεδίων κρατικών 
ενισχύσεων που δεν απαιτούν κοινοποίηση, (ι) την παροχή στην ΚεΜΚΕ κάθε είδους βοήθειας και υποστήριξης, 
σε περίπτωση κοινοποίησης ενός σχεδίου από την ΚεΜΚΕ στην Ευρωπαϊκή Επιτροπή ή σε περίπτωση αιτήματος 
της ΕΕ για παροχή πληροφοριών επί μέτρων κρατικής 
ενίσχυσης αρμοδιότητάς της, (ια) την μέριμνα για την καταχώριση των σχεδίων στο ηλεκτρονικό σύστημα SΑΝΙ, 
(ιβ) την υποχρέωση ηλεκτρονικής υποβολής της ετήσιας 
έκθεσης κρατικών ενισχύσεων μέσω του διαδραστικού 
συστήματος SΑRΙ, (ιγ) την μέριμνα για την ενημέρωση 
του μητρώου παρακολούθησης κρατικών ενισχύσεων 
της υποπαραγράφου Β.8 του ν. 4152/2013, ως προς τα 
μέτρα αρμοδιότητας τους και (ιδ) την εποπτεία για την 
εφαρμογή των αποφάσεων ανάκτησης παράνομων κρατικών ενισχύσεων που έχουν χορηγηθεί από το Υπουργείο ή τους εποπτευόμενους φορείς αρμοδιότητάς της, 
με βάση τις οδηγίες της ΚεΜΚΕ και την παροχή όλων των 
απαραίτητων στοιχείων στην ΚεΜΚΕ για την υποβολή 
τους στην ΕΕ. Ειδικότερα: (αα) την υποστήριξη των φορέων χορήγησης παράνομων ενισχύσεων που χρήζουν 
ανάκτησης, κατά τον προσδιορισμό των ωφελούμενων 
επιχειρήσεων, των ποσών, και των τόκων ανά ωφελούμενο που πρέπει να ανακτηθούν, (ββ) τη μέριμνα ώστε 
ο φορέας χορήγησης της ενίσχυσης να προβεί εξαρχής 
σε όλες τις απαραίτητες ενέργειες μέχρι και την τελική 
ανάκτηση των παρανόμως χορηγηθεισών κρατικών ενισχύσεων (ενδεικτικά εγγραφή σε πίνακα απαιτήσεων για δικαιούχους που έχουν ενταχθεί σε καθεστώς πτώχευσης) και (γγ) το χειρισμό κάθε άλλου συναφούς θέματος.
Άρθρο 11
Διεύθυνση Οικονομικής Διαχείρισης
1. Επιχειρησιακοί στόχοι της Διεύθυνσης Οικονομικής 
Διαχείρισης είναι η διασφάλιση της ομαλής εκτέλεσης 
του προϋπολογισμού του Υπουργείου, της νομιμότητας 
και κανονικότητας των δαπανών καθώς και της τήρησης και ορθής εφαρμογής των δημοσιολογιστικών κανόνων, η ορθή εφαρμογή των κατευθυντηρίων αρχών 
του προϋπολογισμού των φορέων του Υπουργείου και η 
αποτελεσματική άσκηση της λειτουργίας της οικονομικής διοίκησης με σύγχρονες διαδικασίες και με κριτήρια 
κόστους - οφέλους, και η διασφάλιση και έγκαιρη πληρωμή των υποχρεώσεων των φορέων του Υπουργείου, 
σύμφωνα με την ελληνική και ευρωπαϊκή νομοθεσία.
2. Η Διεύθυνση Οικονομικής Διαχείρισης συγκροτείται 
από τα ακόλουθα Τμήματα: (α) Τμήμα Εκτέλεσης Τακτικού Προϋπολογισμού, (β) Τμήμα Εκτέλεσης Προγράμματος Δημοσίων Επενδύσεων, (γ) Τμήμα Εκκαθάρισης 
Μισθοδοσίας και (δ) Τμήμα Εντολών Πληρωμών.
3. Το Τμήμα Εκτέλεσης Τακτικού Προϋπολογισμού έχει 
τις εξής αρμοδιότητες: (α) την κατάρτιση του σχεδίου 
απόφασης ανάληψης υποχρεώσεων, κατόπιν τεκμηριωμένου αιτήματος του διατάκτη και την καταχώρηση των 
αναλαμβανόμενων δεσμεύσεων στα οικεία λογιστικά 
βιβλία και στο Μητρώο Δεσμεύσεων, (β) τον έλεγχο τήρησης των περί ανάληψης υποχρεώσεων διατάξεων και 
την παροχή βεβαίωσης επί των σχεδίων των σχετικών 
πράξεων, για την ύπαρξη της απαιτούμενης πίστωσης και 
για τη μη υπέρβαση του οριζόμενου κάθε φορά από το 
αρμόδιο όργανο ποσοστού διάθεσης της πίστωσης, (γ) 
τη σύνταξη έκθεσης προς την αρμόδια Δημοσιονομική 
Υπηρεσία Εποπτείας και Ελέγχου (Δ.Υ.Ε.Ε.) σύμφωνα με 
τις διατάξεις της παραγράφου 3δ του άρθρου 66 του 
ν. 4270/2014, όπως ισχύει και του περί ανάληψης υποχρεώσεων από τους διατάκτες προεδρικού διατάγματος 
(π.δ. 80/2016), (δ) τον έλεγχο και εκκαθάριση δαπανών 
με βάση τα πλήρη και νόμιμα δικαιολογητικά αυτών, (ε) 
την έκδοση τίτλου για την πληρωμή των δαπανών, μέσα 
στα καθοριζόμενα κατά μήνα όρια πληρωμών και εντός 
των προβλεπομένων προθεσμιών από το ενωσιακό και 
εθνικό κανονιστικό πλαίσιο, (στ) τη σύνταξη έκθεσης 
επί διαφωνιών με το διατάκτη ως προς τη νομιμότητα 
και κανονικότητα των εκκαθαριζόμενων δαπανών και 
υποβολή της μετά του σχετικού φακέλου στη Γενική Διεύθυνση Δημοσιονομικών Ελέγχων του ΓΛΚ, σύμφωνα 
με τα οριζόμενα στην παράγραφο 1 του άρθρου 26 του 
ν. 4270/2014, (ζ) τη σύνταξη έκθεσης προς την αρμόδια Υπηρεσία προκειμένου να κινηθεί η προβλεπόμενη από τις κείμενες διατάξεις διαδικασία του επιτόπιου 
ελέγχου, (η) την τακτοποίηση των χρηματικών ενταλμάτων προπληρωμής, (θ) την εισήγηση αρμοδίως για 
καταλογισμό δημόσιου υπολόγου, καθώς και λαβόντος 
αχρεώστητης πληρωμής, (ι) την παροχή απόψεων στα 
Δικαστήρια, εκτέλεση δικαστικών αποφάσεων και κοινοποίηση στην αρμόδια Δ.Υ.Ε.Ε. των δικαστικών αποφάσεων αυτών από τις οποίες προκύπτει επιβάρυνση 
στον προϋπολογισμό του φορέα, (ια) τη μέριμνα για την 
αποτροπή συσσώρευσης οφειλών, (ιβ) την τήρηση των 
λογιστικών βιβλίων που προβλέπονται από τις ισχύουσες 
διατάξεις, (ιγ) την καταχώρηση των στοιχείων των δικαιούχων δαπανών και τήρηση του μητρώου αυτών, (ιδ) την 
αποκατάσταση πάγιων προκαταβολών, (ιε) την έκδοση 
επιτροπικών ενταλμάτων για τη μεταβίβαση πιστώσεων 
στους δευτερεύοντες διατάκτες, (ιστ) την παρακολούθηση μηνιαίως σε ξεχωριστή κατάσταση των εγγραφών 
που γίνονται στα λογιστικά βιβλία του φορέα για κάθε 
δευτερεύοντα διατάκτη, (ιζ) την παρακολούθηση του 
βιβλίου υπολόγων και εισήγηση στον ΓΔΟΥ για την έκδοση εντολών προς τους οικείους εκκαθαριστές αποδοχών 
για την επίσχεση των αποδοχών δημόσιων υπολόγων 
που καθυστερούν την απόδοση λογαριασμού, καθώς 
και την εισήγηση στον αρμόδιο Επίτροπο του Ελεγκτικού 
Συνεδρίου για τον καταλογισμό του υπερήμερου υπολόγου, σύμφωνα με τις κείμενες διατάξεις, (ιη), την ορθολογική αξιοποίηση των πόρων του Υπουργείου βάσει 
των γενικών αρχών και κανόνων για τη δημοσιονομική 
διαχείριση του ν. 4270/2014, (ιθ) την καταχώρηση των 
αποφάσεων ανάληψης υποχρεώσεων του Υπουργείου 
στο πληροφοριακό του σύστημα και (κ) τον χειρισμό 
κάθε άλλου συναφούς θέματος.
4. Το Τμήμα Εκτέλεσης Προγράμματος Δημοσίων 
Επενδύσεων έχει τις εξής αρμοδιότητες: (α) τον έλεγχο και εκκαθάριση δαπανών που αφορούν σε έργα του 
Προγράμματος Δημοσίων Επενδύσεων, (β) την έκδοση 
εντολής πληρωμής των δαπανών που αφορούν σε έργα 
του Προγράμματος Δημοσίων Επενδύσεων και (γ) την 
έκδοση συμψηφιστικών ενταλμάτων (τακτικών και προπληρωμής) για την εμφάνιση των εξόδων που βαρύνουν 
το Πρόγραμμα Δημοσίων Επενδύσεων στη δημόσια ληψοδοσία, καθώς και την έκδοση λοιπών συμψηφιστικών 
χρηματικών ενταλμάτων, όπου προβλέπεται.
5. Το Τμήμα Εκκαθάρισης Μισθοδοσίας έχει αρμοδιότητες για δαπάνες αποδοχών, συντάξεων, πρόσθετων 
αμοιβών, αποζημιώσεων και με οποιαδήποτε άλλη ονομασία καταβαλλόμενων απολαβών του πάσης φύσεως 
προσωπικού του Υπουργείου, των φυσικών προσώπων 
με οποιουδήποτε τύπου μίσθωση έργου ή παροχή 
ανεξάρτητων υπηρεσιών ή έμμισθη εντολή, καθώς και 
αποζημιώσεων φοιτητών και σπουδαστών για την πρακτική τους άσκηση σε υπηρεσίες του Υπουργείου, ως 
ακολούθως: (α) την κατάρτιση του σχεδίου απόφασης 
ανάληψης υποχρεώσεων, σχετικές με τις αρμοδιότητες 
του Τμήματος, κατόπιν τεκμηριωμένου αιτήματος του 
διατάκτη, και την καταχώρηση των αναλαμβανόμενων 
δεσμεύσεων στα οικεία λογιστικά βιβλία, σύμφωνα με 
τις διατάξεις του περί ανάληψης υποχρεώσεων από τους 
διατάκτες προεδρικού διατάγματος (π.δ. 80/2016), (β) 
τον έλεγχο τήρησης των περί ανάληψης υποχρεώσεων 
διατάξεων και την παροχή βεβαίωσης επί των σχεδίων 
των σχετικών πράξεων, για την ύπαρξη της απαιτούμενης πίστωσης και για τη μη υπέρβαση του οριζόμενου 
κάθε φορά από το αρμόδιο όργανο ποσοστού διάθεσης 
της πίστωσης, (γ) τη σύνταξη έκθεσης προς την αρμόδια 
Δ.Υ.Ε.Ε., σύμφωνα με τις διατάξεις της παραγράφου 3δ 
του άρθρου 66 του ν. 4270/2014, όπως ισχύει, και του 
περί ανάληψης υποχρεώσεων από τους διατάκτες προεδρικού διατάγματος (π.δ. 80/2016), (δ) τον έλεγχο και 
εκκαθάριση των δαπανών αρμοδιότητας του Τμήματος 
με βάση τα πλήρη και νόμιμα δικαιολογητικά αυτών, (ε) 
την εκκαθάριση και καταβολή των τακτικών αποδοχών 
που αφορούν τους υπαλλήλους του Υπουργείου, τη διεκπεραίωση των πάσης φύσεως πρόσθετων αμοιβών του 
προσωπικού, συμπεριλαμβανομένου του επιδόματος 
αλλοδαπής, και κάθε άλλης απολαβής των υπαλλήλων 
και την έκδοση και αποστολή αναλυτικών βεβαιώσεων 
στους δικαιούχους, (στ) την τήρηση μισθολογικών μητρώων του πάσης φύσεως προσωπικού του Υπουργείου 
και τη μηνιαία δήλωση στη μηχανογραφική εφαρμογή 
της Ενιαίας Αρχής Πληρωμών των σχετικών ενταλμάτων, 
(ζ) την έκδοση των ετήσιων Μητρώων τακτικών αποδοχών και πρόσθετων παροχών και τη χορήγηση βεβαιώσεων βάσει των στοιχείων τους, (η) την ενημέρωση του 
φορολογικού αρχείου για την έκδοση των εκκαθαριστικών σημειωμάτων της εφορίας και την η αντιπαραβολή 
των στοιχείων με τα Μητρώα τακτικών αποδοχών και 
πρόσθετων παροχών, (θ) την τήρηση στοιχείων για τα 
Ταμεία Κοινωνικής Ασφάλισης, (ι) τη συνεργασία με την 
Ενιαία Αρχή Πληρωμών, (ια) την έκδοση σχετικών εγκυκλίων που αφορούν το μισθολόγιο, (ιβ) την εκτέλεση 
αποφάσεων που αφορούν ενδεικτικά αργίες, διαθεσιμότητες, (ιγ) τις εκθέσεις απόψεων της υπηρεσίας και 
γενικά απαντήσεις επί προσφυγών - δικαστικών αποφάσεων, (ιδ) την έκδοση Δελτίων Ατομικής και Υπηρεσιακής 
Κατάστασης (ΔΑΥΚ) και άλλων σχετικών βεβαιώσεων, 
σχετικών με τις αρμοδιότητες του Τμήματος, που αφορούν την συνταξιοδότηση, (ιε) τη μηνιαία αποστολή οικονομικών στοιχείων μισθοδοσίας προς το Υπουργείο 
Οικονομικών, καταστάσεων ασφαλιστικών εισφορών 
στα αντίστοιχα ταμεία και καταστάσεων δανείων σε πιστωτικά ιδρύματα, καθώς και την κατά μήνα κατάρτιση 
και ηλεκτρονική υποβολή της Αναλυτικής Περιοδικής 
Δήλωσης (ΑΠΔ) των ασφαλισμένων στον ΕΦΚΑ, (ιστ) τη 
χορήγηση βεβαιώσεων σε εν ενεργεία και συνταξιούχους 
υπαλλήλους σχετικά με εξαγορές στρατού, προϋπηρεσίας κ.λπ., (ιζ) την παρακολούθηση της σχετικής με τη 
μισθοδοσία νομοθεσίας, την επιμέλεια και τον έλεγχο της 
προσαρμογής της παραμετροποίησης του μηχανογραφικού συστήματος μισθοδοσίας στα εκάστοτε νέα δεδομένα (ενδεικτικά φορολογία, υπολογισμός περικοπών, κρατήσεων) και την εισήγηση για αναγκαίες μεταβολές, 
(ιη) την έκδοση τίτλου για την πληρωμή δαπανών, σε 
συνεργασία με την Ενιαία Αρχή Πληρωμών, μέσα στα 
καθοριζόμενα κατά μήνα όρια πληρωμών και εντός 
των προβλεπομένων προθεσμιών από το ενωσιακό και 
εθνικό κανονιστικό πλαίσιο, (ιθ) τη σύνταξη έκθεσης επί 
διαφωνιών με τον διατάκτη κατά τη διενέργεια ελέγχου 
νομιμότητας και κανονικότητας των δαπανών και υποβολή της, μετά του σχετικού φακέλου, στη Διεύθυνση 
Συντονισμού και Ελέγχου Εφαρμογής Δημοσιολογιστικών Διατάξεων με σχετική κοινοποίηση στη Γενική Διεύθυνση Δημοσιονομικών Ελέγχων του ΓΛΚ, σύμφωνα 
με τα οριζόμενα στην παράγραφο 1 του άρθρου 26 του 
ν. 4270/2014, (κ) τη σύνταξη έκθεσης προς την αρμόδια 
Υπηρεσία, προκειμένου να κινηθεί η προβλεπόμενη από 
τις κείμενες διατάξεις διαδικασία του επιτόπιου ελέγχου, 
(κα) την εισήγηση αρμοδίως για καταλογισμό δημόσιου 
υπολόγου, καθώς και λαβόντος αχρεώστητης πληρωμής, 
(κβ) την παροχή απόψεων στα Δικαστήρια, εκτέλεση 
δικαστικών αποφάσεων και την κοινοποίηση στην αρμόδια Δ.Υ.Ε.Ε. των δικαστικών αποφάσεων αυτών, από τις 
οποίες προκύπτει επιβάρυνση στον προϋπολογισμό του 
φορέα για δαπάνες αρμοδιότητας του Τμήματος, (κγ) τη 
μέριμνα για την αποτροπή συσσώρευσης οφειλών, (κδ) 
την τήρηση μητρώου πάσης φύσεως προσωπικού του 
οικείου Υπουργείου, (κε) την παροχή βεβαίωσης επί των 
πράξεων διορισμών, εντάξεων, μετατάξεων, αποσπάσεων και προαγωγών του προσωπικού κάθε κατηγορίας 
του Υπουργείου, για την ύπαρξη σχετικών προβλέψεων 
στον προϋπολογισμό του, (κστ) την παροχή στοιχείων, 
βεβαιώσεων και οδηγιών αναφορικά με αποδοχές, πρόσθετες αμοιβές, αποζημιώσεις, κρατήσεις κ.λπ., για το 
πάσης φύσεως προσωπικό του Υπουργείου, (κζ) την παροχή στοιχείων επί θεμάτων που αφορούν στο Τμήμα, 
(κη) την καταχώριση στο πληροφοριακό σύστημα του 
Υπουργείου των αποφάσεων αναλήψεων, των δαπανών 
και των πληρωμών του Υπουργείου και (κθ) τον χειρισμό 
κάθε άλλου συναφούς θέματος.
6. Το Τμήμα Εντολών Πληρωμών έχει τις εξής αρμοδιότητες: (α) την παραγωγή στο Ολοκληρωμένο Πληροφοριακό Σύστημα Δημοσιονομικής Πολιτικής (ΟΠΣΔΠ) 
ηλεκτρονικών εντολών μεταφοράς και πίστωσης λογαριασμού προς την Τράπεζα της Ελλάδος για την εξόφληση των εκδιδόμενων χρηματικών ενταλμάτων με 
πίστωση των τραπεζικών λογαριασμών των δικαιούχων 
και την απόδοση των διενεργούμενων κρατήσεων υπέρ 
τρίτων σε αυτούς, (β) τη μέριμνα για τη διενέργεια συμψηφισμών και απόδοση στο Δημόσιο και στα οικεία 
ασφαλιστικά ταμεία των οφειλών των δικαιούχων που 
αναγράφονται στις σχετικές βεβαιώσεις φορολογικών 
και ασφαλιστικών οφειλών, (γ) την ενημέρωση των δικαιούχων και των φορέων για την έκδοση χρηματικών 
ενταλμάτων και την πληρωμή των δικαιούχων, (δ) την 
καταχώρηση στοιχείων και τήρηση των Μητρώων Κατασχέσεων και Εκχωρήσεων, (ε) την παρακολούθηση, 
επεξεργασία και αναφορά της συγκέντρωσης εσόδων, 
(στ) την καταχώριση αναλήψεων και πληρωμών στο 
πληροφοριακό σύστημα του Υπουργείου, (ζ) την καταχώριση όλων των πληρωμών του Υπουργείου, πλην της 
μισθοδοσίας, στο πληροφοριακό του σύστημα και (η) 
τον χειρισμό κάθε άλλου συναφούς θέματος.
Άρθρο 12
Διεύθυνση Προμηθειών και Διοικητικής 
Μέριμνας
1. Επιχειρησιακοί στόχοι της Διεύθυνσης Προμηθειών 
και Διοικητικής Μέριμνας είναι η έγκαιρη, αποτελεσματική και με διαφάνεια προμήθεια κάθε είδους υλικών και 
άυλων αγαθών με σύγχρονες διαδικασίες και με κριτήρια 
κόστους - οφέλους και η αποδοτική λειτουργία και ασφάλεια των κτιριακών εγκαταστάσεων, του εξοπλισμού και 
των τεχνικών υποδομών του Υπουργείου καθώς και η 
βέλτιστη αξιοποίηση του τεχνολογικού και τεχνικού εξοπλισμού, καθώς και των χώρων του Υπουργείου, ώστε οι 
Υπηρεσίες του να λειτουργούν καλώς, απρόσκοπτα και 
με ασφάλεια, με την επιφύλαξη των διατάξεων που αφορούν στους χώρους και τον εξοπλισμό της Γ.Γ.Π.Σ.Δ.Δ., 
σύμφωνα με τις διατάξεις περί ασφάλειας που τα διέπουν.
2. Η Διεύθυνση Προμηθειών και Διοικητικής Μέριμνας 
συγκροτείται από τα ακόλουθα Τμήματα: (α) Τμήμα Διαγωνισμών και Συμβάσεων, (β) Τμήμα Προμηθειών και 
Δαπανών και (γ) Τμήμα Διαχείρισης Υλικού, Υποδομών 
και Διοικητικής Μέριμνας.
3. Το Τμήμα Διαγωνισμών και Συμβάσεων έχει τις εξής 
αρμοδιότητες: (α) τη μέριμνα για την έγκαιρη κάλυψη 
των αναγκών του Υπουργείου σε αγαθά και υπηρεσίες 
και την κατάρτιση και εκτέλεση του ετησίου προγράμματος παντός είδους προμηθειών υλικού, αγαθών και 
υπηρεσιών του Υπουργείου κατά τις εκάστοτε ισχύουσες 
διατάξεις και τους κανόνες του Δημοσίου Λογιστικού 
συμπεριλαμβανομένης και της διαδικασίας που ακολουθείται σύμφωνα με το άρθρο 75 παρ. 6 του ν. 4070/2012, 
όπως ισχύει, (β) τον σχεδιασμό, κατάρτιση και υλοποίηση 
των διαγωνισμών του Υπουργείου, σε συνεργασία με τις 
κατά περίπτωση ενδιαφερόμενες Διευθύνσεις, (γ) την 
παρακολούθηση του Ενιαίου Προγράμματος Προμηθειών, (δ) τη μέριμνα για τη διαχείριση και την δημοσιότητα όλων των διαδικασιών που αφορούν στη σύναψη 
και εκτέλεση των συμβάσεων προμήθειας κάθε είδους 
υλικών αγαθών και παροχής υπηρεσιών, συμπεριλαμβανομένων και των δαπανών, όπου αυτό προβλέπεται από 
την κείμενη νομοθεσία, (ε) τη μέριμνα για την τήρηση 
του νομοθετικού και κανονιστικού πλαισίου που διέπει 
τις προμήθειες στον δημόσιο τομέα, (στ) την τήρηση 
μητρώου συμβάσεων και προμηθευτών.
4. Το Τμήμα Προμηθειών και Δαπανών έχει τις εξής 
αρμοδιότητες: (α) τη συγκέντρωση, έλεγχο και επεξεργασία των δικαιολογητικών πάσης φύσεως πληρωμών 
δαπανών και την προώθησή τους στο Τμήμα Εκκαθάρισης Δαπανών, Εκτέλεσης Τακτικού Προϋπολογισμού 
και ΠΔΕ της Διεύθυνσης Οικονομικής Διαχείρισης του 
Υπουργείου για ενταλματοποίηση, (β) τον έλεγχο και 
επεξεργασία των δικαιολογητικών πληρωμής των μισθωμάτων και των εν γένει παγίων δαπανών, τα οποία 
αφορούν κτίρια όπου στεγάζονται υπηρεσίες και φορείς αρμοδιότητας του Υπουργείου, καθώς και ελληνικών, ευρωπαϊκών και διεθνών οργανισμών και φορέων 
με έδρα την Ελλάδα που επιτελούν έργο που άπτεται 
των αρμοδιοτήτων του Υπουργείου, καθώς και των τηλεφωνικών συνδέσεων των φορέων που ανήκουν σε 
αυτό, (γ) τη διεκπεραίωση των πάσης φύσεως δαπανών 
που προβλέπονται στις εκάστοτε ισχύουσες διατάξεις 
για τη μετακίνηση των υπαλλήλων του Υπουργείου και 
των προσώπων με οποιαδήποτε ιδιότητα, με εντολή 
φορέα του Δημοσίου, για υπηρεσιακούς λόγους στο 
εσωτερικό και στο εξωτερικό συμπεριλαμβανομένης 
και της διαδικασίας που ακολουθείται σύμφωνα με το 
άρθρο 75 παρ. 6 του ν. 4070/2012, όπως ισχύει, (δ) τις 
προπαρασκευαστικές ενέργειες για την έκδοση χρηματικών ενταλμάτων προπληρωμής για την αντιμετώπιση 
εκτάκτων δαπανών των υπηρεσιών του Υπουργείου, 
τον ορισμό υπολόγων, τον έλεγχο απόδοσης προς 
τακτοποίηση των ενταλμάτων και την υποβολή των 
σχετικών δικαιολογητικών στο Τμήμα Εκκαθάρισης 
Δαπανών, Εκτέλεσης Τακτικού Προϋπολογισμού και 
Π.Δ.Ε. της Διεύθυνσης Οικονομικής Διαχείρισης του 
Υπουργείου, (ε) τον ορισμό και έλεγχο των δημοσίων 
υπολόγων και διαχειριστών σε συνεργασία με τη Διεύθυνση Οικονομικής Διαχείρισης του Υπουργείου, 
(στ) την εποπτεία των υπολόγων χρηματικών ενταλμάτων προπληρωμής, (ζ) τη διαχείριση των πάγιων 
προκαταβολών, (η) την καταχώριση των δαπανών του 
Υπουργείου στο πληροφοριακό του σύστημα, (θ) την 
παρακολούθηση, έλεγχο και παροχή βεβαίωσης από 
τις αρμόδιες υπηρεσίες των οικείων δήμων για τις ταχυδρομικές υπηρεσίες των ΚΕΠ και (ι) τον χειρισμό κάθε 
άλλου συναφούς θέματος.
5. Το Τμήμα Διαχείρισης Υλικού, Υποδομών και Διοικητικής Μέριμνας λειτουργεί σε εικοσιτετράωρη βάση 
και έχει τις εξής αρμοδιότητες: (α) την καταγραφή και 
παρακολούθηση των περιουσιακών στοιχείων, τη διαχείριση, διακίνηση και λογιστική παρακολούθηση του 
υλικού εν γένει του Υπουργείου και τη λειτουργία των 
αποθηκών υλικού, σε συνεργασία με το Τμήμα Β’ της Διεύθυνσης Λειτουργίας Οριζόντιων Συστημάτων, Εκτυπώσεων, Λειτουργικής Υποστήριξης και Υποστήριξης 
Χρηστών της Γ.Γ.Π.Σ.Δ.Δ. σε ό,τι αφορά στην τελευταία, 
(β) την παρακολούθηση και τον έλεγχο του μηχανογραφικού συστήματος αποθήκης του Υπουργείου και την 
εισήγηση αλλαγών, παρεμβάσεων και αποκατάστασης 
βλαβών, σε συνεργασία με το Τμήμα Β’ της Διεύθυνσης 
Λειτουργίας Οριζόντιων Συστημάτων, Εκτυπώσεων, Λειτουργικής Υποστήριξης και Υποστήριξης Χρηστών της 
Γ.Γ.Π.Σ.Δ.Δ. σε ό,τι αφορά στην τελευταία, (γ) την τήρηση 
αποθηκών αναλωσίμων και μη υλικών, καθώς και τη χορήγηση των ειδών των αποθηκών στις επιμέρους υπηρεσίες του Υπουργείου και την ενημέρωση των σχετικών 
διαχειριστικών βιβλίων και καρτελών, (δ) την πρόταση 
για την προμήθεια του απαραίτητου αναλώσιμου και μη 
υλικού του Υπουργείου και τη διαχείριση αυτού, (ε) τη 
διαχείριση των περιουσιακών στοιχείων του Υπουργείου, (στ) την εξασφάλιση της προσβασιμότητας και την 
αντιμετώπιση, σε συνεργασία με τις καθ’ ύλην αρμόδιες 
υπηρεσίες του Υπουργείου, προβλημάτων και λοιπών 
θεμάτων διευκόλυνσης και εξυπηρέτησης ατόμων με 
ειδικές ανάγκες, (ζ) τη μέριμνα για την καθαριότητα και 
φύλαξη των υπηρεσιακών χώρων, (η) τη διοικητική μέριμνα για τον εφοδιασμό των υπηρεσιών του Υπουργείου 
με τα μέσα διεξαγωγής του έργου τους, τη διαφύλαξη και 
καλή χρήση αυτών, (θ) τις διαδικασίες μίσθωσης χώρων, 
σύμφωνα με την ισχύουσα νομοθεσία, και τη χωροταξική 
κατανομή των προς στέγαση υπηρεσιών του Υπουργείου, καθώς και την παρακολούθηση των θεμάτων που 
σχετίζονται με τις εν λόγω διαδικασίες, (ι) τη διασφάλιση της καλής και ασφαλούς λειτουργίας των τεχνικών 
υποδομών και του κτιριακού εξοπλισμού του Υπουργείου, καθώς και τη λήψη μέτρων πυρασφάλειας, (ια) την 
παρακολούθηση λειτουργίας μέσων επικοινωνίας και 
μεταφοράς, δικτύων φωτισμού και ύδρευσης, σε συνεργασία με τις συναρμόδιες Διευθύνσεις του Υπουργείου, 
(ιβ) την εκτέλεση τεχνικών εργασιών που αφορούν στην 
κατασκευή, επισκευή και συντήρηση της ιδιόκτητης ή 
μισθωμένης κτιριακής υποδομής των εγκαταστάσεων 
και του εξοπλισμού που χρησιμοποιούν οι υπηρεσίες 
του Υπουργείου, (ιγ) τον προγραμματισμό και εκτέλεση 
τακτικών ή έκτακτων τεχνικών εργασιών συντήρησης 
και βελτίωσης της κτιριακής υποδομής και των εγκαταστάσεων του Υπουργείου, με ίδια μέσα ή με ανάθεση 
σε εξωτερικά συνεργεία (ιδ) τη μελέτη ή και επίβλεψη 
τεχνικών εργασιών κατασκευής ή επισκευής κτιριακής 
υποδομής και εγκαταστάσεων του Υπουργείου, με ίδια 
μέσα ή με ανάθεση σε τρίτους και (ιε) τον χειρισμό κάθε 
άλλου συναφούς θέματος.
6. Οι αρμοδιότητες του Τμήματος της προηγούμενης 
παραγράφου, σε ό,τι αφορά στην Γ.Γ.Π.Σ.Δ.Δ., ασκούνται 
σε συνεργασία με τις αρμόδιες υπηρεσίες της τελευταίας, 
ιδίως ως προς υποδομές και εξοπλισμό που απαιτούν 
σχεδιασμό και εφαρμογή εγκεκριμένης πολιτικής ασφαλείας της εν λόγω Γενικής Γραμματείας.
Άρθρο 13
Διεύθυνση Ανθρώπινου Δυναμικού και 
Οργάνωσης
1. Επιχειρησιακοί στόχοι της Διεύθυνσης Ανθρώπινου 
Δυναμικού και Οργάνωσης είναι η αποτελεσματική και 
αποδοτική διαχείριση και ανάπτυξη του ανθρώπινου 
δυναμικού του Υπουργείου και η ορθολογική στελέχωση 
των οργανικών μονάδων της με στόχο την καλύτερη και 
αποτελεσματικότερη λειτουργία των επιμέρους υπηρεσιών της, ο οργανωτικός σχεδιασμός και λειτουργικός 
εκσυγχρονισμός των υπηρεσιών του Υπουργείου και 
η αξιολόγηση της αποδοτικότητας και αποτελεσματικότητάς τους, η αναβάθμιση του τρόπου διαχείρισης 
των υπηρεσιών διεκπεραίωσης και των υποστηρικτικών 
εργασιών για τη βέλτιστη εξυπηρέτηση των πολιτών και 
η εν γένει διοικητική υποστήριξη των υπηρεσιών του 
Υπουργείου.
2. Η Διεύθυνση Ανθρώπινου Δυναμικού και Οργάνωσης συγκροτείται από τα ακόλουθα Τμήματα: (α) Τμήμα 
Ανθρώπινου Δυναμικού, (β) Τμήμα Προγραμματισμού 
Εργασίας, (γ) Τμήμα Οργάνωσης και Διοικητικών Διαδικασιών και (δ) Τμήμα Γραμματειακής Υποστήριξης.
3. Το Τμήμα Ανθρώπινου Δυναμικού έχει τις εξής αρμοδιότητες: (α) την αποτίμηση των αναγκών και τον προγραμματισμό του Υπουργείου και των εποπτευόμενων 
φορέων του σε ανθρώπινο δυναμικό, σε ετήσιο και μεσοπρόθεσμο ορίζοντα, (β) την κατάταξη των υπαλλήλων 
με κάθε είδους σχέση εργασίας σε κατηγορίες, κλάδους, 
βαθμούς ή ειδικότητες (γ) την ανίχνευση και επισήμανση 
των εκπαιδευτικών επιμορφωτικών αναγκών του προσωπικού σε συνεργασία με τους Προϊσταμένους των 
οργανικών μονάδων καθώς και το σχεδιασμό, κατάρτιση 
και εφαρμογή πάσης φύσεως προγραμμάτων εκπαίδευσης, μετεκπαίδευσης, επιμόρφωσης ή ειδίκευσης των 
υπαλλήλων σε αντικείμενα της υπηρεσίας τους, σε νέα 
γνωστικά αντικείμενα και σε σύγχρονες τεχνικές διοίκησης και τεχνολογίες, αυτοτελώς ή σε συνεργασία με 
τις αρμόδιες υπηρεσίες του Εθνικού Κέντρου Δημόσιας Διοίκησης και Αυτοδιοίκησης και άλλων αρμόδιων 
κρατικών φορέων στο πλαίσιο των εκάστοτε ισχυουσών διατάξεων, (δ) τη διαχείριση όλων των θεμάτων 
υπηρεσιακής κατάστασης του, με κάθε είδους σχέση 
εργασίας, προσωπικού του Υπουργείου, (ε) τη μέριμνα 
για την ορθή εφαρμογή των κείμενων, περί αξιολόγησης, 
διατάξεων για το προσωπικό του Υπουργείου, (στ) την 
τήρηση και επεξεργασία των στοιχείων της τηρούμενης βάσης δεδομένων για την αριθμητική σύνθεση και 
τις αριθμητικές μεταβολές του με κάθε είδους σχέση 
εργασίας προσωπικού του Υπουργείου καθώς και των 
εποπτευομένων φορέων του, (ζ) την έκδοση σχετικών 
πιστοποιητικών και βεβαιώσεων για τους με κάθε είδους σχέση εργασίας προσωπικού του Υπουργείου, (η) 
τη συνδρομή προς την Μονάδα Εσωτερικού Ελέγχου 
για θέματα πειθαρχικού ελέγχου των υπαλλήλων του με 
κάθε είδους σχέση εργασίας προσωπικού καθώς και την 
επικοινωνία με Ανεξάρτητες και Δικαστικές αρχές ή Υπηρεσίες για θέματα που αφορούν σε πειθαρχικές ή ποινικές κυρώσεις υπαλλήλων με κάθε είδους σχέση εργασίας, (θ) τη διεκπεραίωση και χειρισμό των πάσης φύσεως 
διοικητικών θεμάτων που αφορούν όλο το προσωπικό 
των Ιδιαίτερων Γραφείων, του άρθρου 3 του παρόντος, (ι) 
την ενημέρωση του Μητρώου Ανθρώπινου Δυναμικού 
Ελληνικού Δημοσίου και την ανάρτηση πράξεων αρμοδιότητας Τμήματος στο Πρόγραμμα «ΔΙΑΥΓΕΙΑ», (ια) 
την ορθή τήρηση του φυσικού και ψηφιακού αρχείου 
των υπηρεσιακών φακέλων όλων των υπαλλήλων του 
Υπουργείου, (ιβ) τη μέριμνα για την εισαγωγική εκπαίδευση των υπαλλήλων του Υπουργείου, (ιγ) τη σύνταξη 
της έκθεσης των απόψεων της Διοίκησης και την προετοιμασία του σχετικού φακέλου προς τα δικαστήρια επί 
ένδικων βοηθημάτων και μέσων που έχουν ασκηθεί και 
αφορούν σε θέματα αρμοδιότητας του Τμήματος, (ιδ) 
τη σύνταξη και διαβίβαση σε ετήσια βάση του καταλόγου υπόχρεων προς υποβολή δήλωσης περιουσιακής 
κατάστασης του ν. 3213/2003, όπως ισχύει και (ιε) τις 
διαδικαστικές ενέργειες για την επιλογή και τοποθέτηση 
των Προϊσταμένων των οργανικών μονάδων.
4. Το Τμήμα Προγραμματισμού Εργασίας έχει τις εξής 
αρμοδιότητες: (α) την πάσης φύσεως εποπτεία και έλεγχο της ωριαίας παρουσίας των υπαλλήλων του Υπουργείου, όπως προβλέπεται με τη χρήση των τεχνικών και 
άλλων μέσων που διαθέτει για το σκοπό αυτό η Υπηρεσία, (β) τη μέριμνα για την ορθή καταχώρηση των αδειών 
των υπαλλήλων του Υπουργείου στο σχετικό αρχείο της 
Υπηρεσίας, (γ) την έκδοση αποφάσεων που αφορούν τις 
πάσης φύσεως άδειες των υπαλλήλων του Υπουργείου 
και την αντίστοιχη ενημέρωση των υπηρεσιακών φακέλων και των συναρμόδιων Υπηρεσιών εντός και εκτός 
Υπουργείου, (δ) τη μέριμνα για την ορθή τήρηση των 
διοικητικών διαδικασιών για την πάσης φύσεως υπερωριακή απασχόληση των υπαλλήλων του Υπουργείου και 
(ε) την έκδοση αποφάσεων που αφορούν πάσης φύσεως μετακινήσεις στο εσωτερικό και στην αλλοδαπή των 
υπαλλήλων του Υπουργείου.
5. Το Τμήμα Οργάνωσης και Διοικητικών Διαδικασιών 
έχει τις εξής αρμοδιότητες: (α) τον χειρισμό θεμάτων 
οργάνωσης των υπηρεσιών του Υπουργείου και των 
εποπτευόμενων από αυτό νομικών προσώπων, καθώς 
και τη μελέτη και εισήγηση μέτρων ορθολογικού οργανωτικού ανασχεδιασμού και εκσυγχρονισμού της λειτουργίας τους σε συνεργασία με τις κατά περίπτωση 
αρμόδιες υπηρεσίες, (β) τη μέριμνα για την κατάρτιση, 
αξιολόγηση και ανασχεδιασμό περιγραμμάτων καθηκόντων και προσόντων των θέσεων εργασίας του προσωπικού του Υπουργείου σε συνεργασία με τους Προϊσταμένους των οργανικών μονάδων του, (γ) την κατάρτιση 
σχεδίων κατανομής θέσεων προσωπικού ανά κατηγορία 
και βαθμίδα εκπαίδευσης, κλάδο και ειδικότητα στις 
οργανικές μονάδες του Υπουργείου σε συνεργασία με 
το Τμήμα Ανθρώπινου Δυναμικού, (δ) την κατάρτιση 
σχεδίων αποφάσεων μεταβίβασης αρμοδιοτήτων και 
εξουσιοδότησης υπογραφής, (ε) τη συγκρότηση των 
Υπηρεσιακών και Πειθαρχικών Συμβουλίων, Επιτροπών, 
Ομάδων Εργασίας ή Έργου, (στ) τις διαδικαστικές ενέργειες για την εκλογή αιρετών εκπροσώπων στα Υπηρεσιακά Συμβούλια του Υπουργείου, (ζ) τη μελέτη, εισήγηση και παρακολούθηση της εφαρμογής μέτρων για την 
απλούστευση γραφειοκρατικών τύπων και διαδικασιών, 
την προτυποποίηση των διοικητικών διαδικασιών βάσει 
σύγχρονων προτύπων ΙSΟ, την κατάργηση περιττών 
διατυπώσεων και τη διευκόλυνση της επικοινωνίας των 
πολιτών με τις υπηρεσίες του Υπουργείου, (η) τη μέριμνα 
για την ανάπτυξη και εφαρμογή σύγχρονων τεχνικών 
και μεθόδων εργασίας για την αύξηση της παραγωγικότητας των υπαλλήλων του Υπουργείου, την εφαρμογή συστημάτων στοχοθεσίας και μεθόδων μέτρησης 
της αποδοτικότητας και αποτελεσματικότητας του 
προσωπικού και των υπηρεσιών του, την αξιολόγηση 
των αποτελεσμάτων των μετρήσεων και τη διατύπωση 
συγκεκριμένων προτάσεων για τη βελτίωση της υπηρεσιακής λειτουργίας, (θ) την εφαρμογή των αρχών της 
διοίκησης ολικής ποιότητας, (ι) την παρακολούθηση των 
εξελίξεων σε θέματα ποιότητας υπηρεσιών στο περιβάλλον της δημόσιας διοίκησης σε εθνικό, ευρωπαϊκό 
και διεθνές επίπεδο και την επεξεργασία αντίστοιχης 
πολιτικής, (ια) την εκπόνηση προτύπων απόδοσης και 
τον προσδιορισμό δεικτών μέτρησης αποδοτικότητας, 
αποτελεσματικότητας και ποιότητας, (ιβ) τη σύνταξη, σε 
ετήσια βάση, και υποβολή στον Υπουργό, έκθεσης απολογισμού της δράσης της Διεύθυνσης για τη βελτίωση 
της παραγωγικότητας και αποτελεσματικότητας, (ιγ) την 
παρακολούθηση εφαρμογής και την επικαιροποίηση 
των κανονιστικών πράξεων για τις διαδικασίες εκκαθάρισης των αρχείων των υπηρεσιών του Υπουργείου, (ιδ) 
την παρακολούθηση και επικαιροποίηση των πληροφοριών που αφορούν στις διαδικασίες του Υπουργείου 
που περιλαμβάνονται στην Εθνική Διαδικτυακή Πύλη 
και στον ηλεκτρονικό Οδηγό του Πολίτη που περιλαμβάνεται στην ιστοσελίδα του Υπουργείου, (ιε) τη διαχείριση του συστήματος αναρτήσεων του Υπουργείου 
στο Πρόγραμμα «ΔΙΑΥΓΕΙΑ» και (ιστ) τη διεκπεραίωση 
κάθε θέματος αρμοδιότητας του Υπουργού, που αφορά 
στους εποπτευόμενους φορείς σύμφωνα με τις κείμενες 
διατάξεις.
6. Το Τμήμα Γραμματειακής Υποστήριξης Υπουργείου 
έχει τις εξής αρμοδιότητες: (α) την τήρηση του γενικού 
πρωτοκόλλου (φυσικού και ηλεκτρονικού) και του αρχείου εγγράφων του Υπουργείου, (β) την παραλαβή και 
διακίνηση της εισερχόμενης και εξερχόμενης αλληλογραφίας (κοινής και εμπιστευτικής), (γ) την επικύρωση 
αντιγράφων εγγράφων και φωτοαντιγράφων και τη 
βεβαίωση του γνησίου της υπογραφής, (δ) την εξυπηρέτηση και πληροφόρηση του πολίτη και την εισήγηση 
μέτρων για τη βελτίωσή τους, (ε) την τήρηση ενιαίου αρχείου πληροφοριακού υλικού, σε έντυπη ή και ηλεκτρονική μορφή, (στ) την οργάνωση, διαρκή παρακολούθηση 
και επικαιροποίηση των δομών που είναι απαραίτητες 
για την ηλεκτρονική διακίνηση εγγράφων, με αντίστοιχη 
προετοιμασία του ανθρώπινου δυναμικού (κατάλογοι αποστολής ηλεκτρονικού ταχυδρομείου, τυποποίηση εγγράφων) και (ζ) την ανάρτηση πράξεων αρμοδιότητας 
Τμήματος στο Πρόγραμμα «ΔΙΑΥΓΕΙΑ».
Άρθρο 14
Αυτοτελές Τμήμα Π.Σ.Ε.Α.
Το Αυτοτελές Τμήμα Π.Σ.Ε.Α. έχει τις εξής αρμοδιότητες: (α) τον σχεδιασμό, την οργάνωση, την κινητοποίηση 
και τη δράση των υπηρεσιών του Υπουργείου Ψηφιακής 
Διακυβέρνησης, και των εποπτευόμενων από αυτό διοικητικών δομών, σε περίπτωση πολέμου, έντασης, κρίσης 
ή έκτακτης ανάγκης σε καιρό ειρήνης, και τη ρύθμιση 
κάθε θέματος που σχετίζεται με τον σχεδιασμό αυτό, (β) 
τη σύνταξη, αναθεώρηση και επικαιροποίηση των Σχεδίων Π.Σ.Ε.Α. αρμοδιότητας του Υπουργείου Ψηφιακής 
Διακυβέρνησης, σε συνεργασία με το Γενικό Επιτελείο 
Εθνικής Άμυνας, καθώς και των σχετιζόμενων με αυτά 
Μνημονίων Επιβαλλομένων Ενεργειών, (γ) τη συνεργασία με τις οργανωτικές δομές ΠΑΜ-ΠΣΕΑ του ΓΕΕΘΑ και 
των λοιπών υπουργείων, (δ) τη διατύπωση εισηγήσεων 
για τη διαχείριση κρίσεων και την ασφαλή λειτουργία 
των εγκαταστάσεων του Υπουργείου, (ε) τη σύνταξη του 
ετήσιου προϋπολογισμού δαπανών επί θεμάτων Π.Σ.Ε.Α., 
(στ) τη μέριμνα για την κατάρτιση και εκπαίδευση επί 
θεμάτων Π.Σ.Ε.Α. (αα) του προσωπικού του Τμήματος και 
(ββ) του προσωπικού του Υπουργείου, προς εξασφάλιση 
της προστασίας των ανωτέρω και των πάσης φύσεως 
υποδομών και υλικού που ανήκουν στο Υπουργείο Ψηφιακής Διακυβέρνησης, στον Πόλεμο και την Ειρήνη, 
κατά τις κείμενες και λοιπές κανονιστικές διαδικασίες, (ζ) 
τη μέριμνα για την παρακολούθηση και εφαρμογή των 
διατάξεων του Εθνικού Κανονισμού Ασφαλείας (ΕΚΑ), 
καθώς και της απόφασης του Συμβουλίου της Ευρωπαϊκής Ένωσης 2013/488/ΕΕ, της 23ης Σεπτεμβρίου 2013, 
σχετικά με τους κανόνες ασφαλείας για την προστασία 
των διαβαθμισμένων πληροφοριών της ΕΕ, δημοσιευμένης στην Επίσημη Εφημερίδα της ΕΕ στις 15/10/2013 
(L 274/1) από τις υπηρεσίες του Υπουργείου Ψηφιακής 
Διακυβέρνησης, (η) τη μέριμνα για την χορήγηση και 
την άρση εξουσιοδοτήσεων χειρισμού διαβαθμισμένου 
υλικού στο προσωπικό του Υπουργείου Ψηφιακής Διακυβέρνησης και (θ) την μέριμνα για την ρύθμιση κάθε 
σχετικού θέματος, σύμφωνα με τις ισχύουσες κάθε φορά 
διατάξεις που αφορούν θέματα Π.Σ.Ε.Α.
ΚΕΦΑΛΑΙΟ Δ’
ΔΙΑΡΘΡΩΣΗ ΚΑΙ ΑΡΜΟΔΙΟΤΗΤΕΣ ΤΗΣ ΓΕΝΙΚΗΣ 
ΓΡΑΜΜΑΤΕΙΑΣ ΨΗΦΙΑΚΗΣ ΔΙΑΚΥΒΕΡΝΗΣΗΣ ΚΑΙ 
ΑΠΛΟΥΣΤΕΥΣΗΣ ΔΙΑΔΙΚΑΣΙΩΝ
Άρθρο 15
Αποστολή και βασική διάρθρωση της Γενικής 
Γραμματείας Ψηφιακής Διακυβέρνησης και 
Απλούστευσης Διαδικασιών
1. Αποστολή της Γενικής Γραμματείας Ψηφιακής Διακυβέρνησης και Απλούστευσης Διαδικασιών είναι ο 
σχεδιασμός και ο συντονισμός των πολιτικών που αφορούν στον ψηφιακό μετασχηματισμό της χώρας καθώς 
και στην απλούστευση και ψηφιοποίηση όλων των συναλλαγών του πολίτη με το Κράτος. Στο πλαίσιο αυτό η 
Γενική Γραμματεία είναι υπεύθυνη για το συντονισμό και 
τη διασφάλιση της συνοχής όλων των επιμέρους πολιτικών για την ψηφιακή, ηλεκτρονική και ανοιχτή διακυβέρνηση καθώς και για το σχεδιασμό και την εφαρμογή 
πολιτικών που αφορούν στη βελτίωση των παρεχόμενων 
δημοσίων υπηρεσιών προς τους πολίτες και τις επιχειρήσεις αλλά και των ενδοδιοικητικών διαδικασιών που 
αφορούν στην εσωτερική οργάνωση και λειτουργία του 
δημοσίου τομέα.
2. Από το πεδίο εφαρμογής της προηγούμενης παραγράφου εξαιρούνται (α) τα διαβαθμισμένα συστήματα 
επικοινωνιών και πληροφορικής του δημόσιου τομέα, (β) 
τα συστήματα επικοινωνιών και πληροφορικής (Σ.Ε.Π.) 
της Εθνικής Υπηρεσίας Πληροφοριών (Ε.Υ.Π.).
3. Η Γενική Γραμματεία Ψηφιακής Διακυβέρνησης και 
Απλούστευσης Διαδικασιών διαρθρώνεται ως εξής: (α) 
Αυτοτελές Τμήμα Επικοινωνίας και Οπτικοακουστικών 
Έργων, (β) Γενική Διεύθυνση Ψηφιακής Διακυβέρνησης 
και (γ) Γενική Διεύθυνση Διοικητικών Διαδικασιών Δημοσίου.
Άρθρο 16
Αυτοτελές Τμήμα Επικοινωνίας και 
Οπτικοακουστικών Έργων
Το Αυτοτελές Τμήμα Επικοινωνίας και Οπτικοακουστικών Έργων έχει τις εξής αρμοδιότητες: (α) τη σύνταξη 
και εφαρμογή πλάνου επικοινωνίας για όλες τις πολιτικές 
και δράσεις της Γενικής Γραμματείας και τη διάχυση των 
θετικών συνεπειών τους στους πολίτες και την κοινωνία 
ευρύτερα, (β) τον σχεδιασμό δράσεων ευαισθητοποίησης της κοινωνίας για κάθε θέμα που άπτεται των αρμοδιοτήτων της Γενικής Γραμματείας, (γ) την οργάνωση 
θεματικών διαβουλεύσεων για θέματα αρμοδιότητας 
της Γενικής Γραμματείας με κοινωνικούς φορείς και 
εταίρους εκπροσώπους, (δ) την εποπτεία του Εθνικού 
Κέντρου Οπτικοακουστικών Μέσων και Επικοινωνίας 
(Ε.Κ.Ο.Μ.Ε. Α.Ε.), τη διεκπεραίωση όλων των διαδικασιών 
που αφορούν στην λειτουργία του Ε.Κ.Ο.Μ.Ε., σε συνδυασμό με τον ν. 4487/2017, την επεξεργασία σχεδίων 
υπουργικών αποφάσεων των άρθρων 29 έως 33 και 38 
του ν. 4487/2017 (Α’ 116), καθώς και κάθε διαδικασία 
που αφορά στην στήριξη της παραγωγής των οπτικοακουστικών μέσω αρμοδιότητας του ΕΚΟΜΕ ΑΕ. Για την 
άσκηση των αρμοδιοτήτων του, το Τμήμα συνεργάζεται με όλες τις υπηρεσίες της Γενικής Γραμματείας, με το 
Γραφείο Επικοινωνίας και Ενημέρωσης του Υπουργείου, 
με κάθε δημόσιο ή ιδιωτικό φορέα που σχετίζεται με τις 
αρμοδιότητες της Γενικής Γραμματείας και με τις υπηρεσίες του Ε.Κ.Ο.Μ.Ε. Α.Ε.
Άρθρο 17
Γενική Διεύθυνση Ψηφιακής Διακυβέρνησης
1. Η Γενική Διεύθυνση Ψηφιακής Διακυβέρνησης έχει 
ως στρατηγικό στόχο τη σύνταξη, παρακολούθηση και 
επικαιροποίηση της Βίβλου Ψηφιακού Μετασχηματισμού της χώρας και τον αποτελεσματικό συντονισμό 
των επιμέρους πολιτικών και δράσεων όλων των φορέων 
του δημοσίου τομέα, ώστε να διασφαλίζεται η συνοχή 
και η συμφωνία τους με αυτήν καθώς και τον σχεδιασμό 
και την υλοποίηση οριζόντιων πολιτικών και δράσεων 
για την προώθηση του ψηφιακού μετασχηματισμού και 
της ηλεκτρονικής και ανοιχτής διακυβέρνησης.
2. Η Γενική Διεύθυνση Ψηφιακής Διακυβέρνησης 
διαρθρώνεται σε Διευθύνσεις ως εξής: (α) Διεύθυνση 
Ψηφιακής Στρατηγικής, (β) Διεύθυνση Ηλεκτρονικής 
Διακυβέρνησης και (γ) Διεύθυνση Τομεακών Έργων 
Δημοσίου Τομέα.
Άρθρο 18
Διεύθυνση Ψηφιακής Στρατηγικής
1. Επιχειρησιακός στόχος της Διεύθυνσης Ψηφιακής 
Στρατηγικής είναι η σύνταξη και παρακολούθηση, σε 
εθνικό επίπεδο, της συνεκτικής εφαρμογής της Βίβλου 
Ψηφιακού Μετασχηματισμού, η αξιολόγηση της συμβατότητας έργων σε πρώιμο στάδιο με τη Βίβλο, η διασφάλιση και επεξεργασία καινοτόμων προτάσεων και καλών 
πρακτικών για τη συνεχή προσαρμογή της Βίβλου στα 
νέα δεδομένα, η διασφάλιση της ισότιμης πρόσβασης 
όλων των πολιτών στο ψηφιακό περιβάλλον και ο σχεδιασμός δράσεων, πολιτικών και παρεμβάσεων για την 
ψηφιακή ανάπτυξη, την προσέλκυση επενδύσεων στο 
χώρο της τεχνολογίας, την καλλιέργεια των ψηφιακών 
δεξιοτήτων όλων των πολιτών και τον σχεδιασμό και την 
υλοποίηση δράσεων και έργων στο πλαίσιο των αρμοδιοτήτων της, σε εθνικό, ευρωπαϊκό και διεθνές επίπεδο.
2. Η Διεύθυνση Ψηφιακής Στρατηγικής συγκροτείται 
από τα ακόλουθα Τμήματα: (α) Τμήμα Ψηφιακής Στρατηγικής, (β) Τμήμα Ψηφιακής Προσβασιμότητας και Κοινωνικών Υποθέσεων και (γ) Τμήμα Ψηφιακής Οικονομίας, 
Επενδύσεων και Ψηφιακών Δεξιοτήτων.
3. Το Τμήμα Ψηφιακής Στρατηγικής έχει τις εξής αρμοδιότητες: (α) την κατάρτιση κυλιόμενου, μεσοπρόθεσμου σχεδίου για τη Βίβλο Ψηφιακού Μετασχηματισμού, 
λαμβάνοντας υπόψη τις προτάσεις κάθε εμπλεκόμενου, 
δημόσιου ή ιδιωτικού, φορέα, καθώς και τον αντίστοιχο σχεδιασμό της Ε.Ε. και διεθνών οργανισμών, (β) την 
εποπτεία της υλοποίησης της Βίβλου Ψηφιακού Μετασχηματισμού μέσω οργανωμένου συστήματος παρακολούθησης και της κατάρτισης επιμέρους σχεδίων δράσης 
σε συνεργασία με όλους τους εμπλεκόμενους φορείς και 
την έκδοση δεσμευτικών οδηγιών για την αμελλητί υλοποίησή τους, (γ) την ανά έτος αποτίμηση της εφαρμογής 
της Βίβλου Ψηφιακού Μετασχηματισμού, καθώς και των 
σχετικών σχεδίων δράσης για την ψηφιακή ανάπτυξη και 
τη μέριμνα για την αναμόρφωσή τους με βάση την αποτίμηση ή και σε κάθε άλλη περίπτωση που αυτό κριθεί 
αναγκαίο και την περιοδική αναφορά προόδου της εντός 
του έτους, (δ) την παρακολούθηση των ευρωπαϊκών και 
διεθνών εξελίξεων στους τομείς του ψηφιακού μετασχηματισμού και καινοτομίας, τη συνεργασία με διεθνείς 
οργανισμούς και όργανα της Ευρωπαϊκής Ένωσης ή με 
άλλα κράτη, εκπροσωπώντας τη χώρα, για την εκπόνηση 
στρατηγικών σχεδίων για τη ψηφιακή πολιτική, καθώς 
και την ενσωμάτωση της στρατηγικής αυτής στη Βίβλο 
Ψηφιακού Μετασχηματισμού, (ε) τον συντονισμό των 
κατά περίπτωση εμπλεκομένων δημοσίων ή ιδιωτικών 
φορέων για τη διαμόρφωση των εθνικών θέσεων σε σχέση με τη Ψηφιακή Στρατηγική της Ευρωπαϊκής Ένωσης, 
συμπεριλαμβανομένης της στρατηγικής για τη Ψηφιακή 
Ενιαία Αγορά για θέματα του Τμήματος καθώς και για τη 
συγκέντρωση κάθε απαραίτητου στοιχείου που απαιτείται από τις ευρωπαϊκές και διεθνείς υποχρεώσεις της 
χώρας, (στ) τη συμμετοχή και εκπροσώπηση της χώρας 
σε διακρατικά δίκτυα, ομάδες εργασίας καθώς και σε καινοτόμα προγράμματα, εθνικών, ευρωπαϊκών και διεθνών 
οργανισμών με σκοπό την ανταλλαγή τεχνογνωσίας σε 
θέματα καλών και καινοτόμων πρακτικών για θέματα 
ψηφιακού μετασχηματισμού, (ζ) τη συνεργασία με τους 
λοιπούς εθνικούς φορείς που προάγουν την καινοτομία 
σκοπό την αποτελεσματική αξιοποίηση και διάχυση των 
ωφελειών της καινοτομίας στην Βίβλο, (η) την τήρηση 
στατιστικών, δεδομένων και πληροφοριών σχετικά με 
τον ψηφιακό μετασχηματισμό της χώρας, καθώς και την 
ανάπτυξη συνεργασίας με επίσημα αναγνωρισμένους 
φορείς συλλογής στατιστικών στοιχείων, όπως η Ελληνική Στατιστική Αρχή και το Εθνικό Κέντρο Τεκμηρίωσης, 
με σκοπό την υποστήριξη της συλλογής δεδομένων για 
την αξιολόγηση των δράσεων Ψηφιακού Μετασχηματισμού και την βέλτιστη στόχευση της Βίβλου και των 
επιμέρους σχεδίων δράσης, (θ) την εκπόνηση μεθοδολογίας αξιολόγησης και τη διαδικασία αξιολόγησης των 
έργων ψηφιακής πολιτικής και ηλεκτρονικής διακυβέρνησης, ανεξαρτήτως πηγής χρηματοδότησης, σε πρώιμο 
στάδιο σχεδιασμού σε ότι αφορά τη συμβατότητα τους 
με την εθνική ψηφιακή στρατηγική και τη Βίβλο Ψηφιακού Μετασχηματισμού και την παρακολούθηση τους 
με την χρήση δεικτών, σύμφωνα με τα ευρωπαϊκά και τα 
διεθνή πρότυπα, (ι) τη διατύπωση σύμφωνης γνώμης, 
όπου απαιτείται, για την σκοπιμότητα υποβολής έργων/
δράσεων ψηφιακής πολιτικής και ηλεκτρονικής διακυβέρνησης προς χρηματοδότηση από χρηματοδοτικά 
εργαλεία ή μηχανισμούς της Ευρωπαϊκής Ένωσης στο 
πλαίσιο των αρμοδιοτήτων της, και τη συμμετοχή στα 
αρμόδια συλλογικά όργανα, (ια) τη συνεργασία με την 
ΕΥΔΕ-ΤΠΕ για τον στρατηγικό σχεδιασμό και την εξειδίκευση επιχειρησιακών προγραμμάτων της αρμοδιότητας του Υπουργείου και (ιβ) την ανάδειξη και υιοθέτηση βέλτιστων πρακτικών με σκοπό την διάχυσή τους 
σε έργα/δράσεις ΤΠΕ, όπως η μεθοδολογία διαχείρισης 
έργων ΤΠΕ Ρroject Μanagement Μethodology (ΡΜ2) σε 
συνεργασία με συναρμόδιες υπηρεσίες του Υπουργείου.
4. Το Τμήμα Ψηφιακής Προσβασιμότητας και Κοινωνικών Υποθέσεων έχει τις εξής αρμοδιότητες: (α) τον 
σχεδιασμό και την εισήγηση δημοσίων πολιτικών και 
δράσεων για τον ψηφιακό μετασχηματισμό φορέων και 
ομάδων που ασχολούνται με κοινωνικά ζητήματα, σε 
συνεργασία με συναρμόδιες υπηρεσίες (β) την παρακολούθηση της εφαρμογής πολιτικών ηλεκτρονικής προσβασιμότητας, σε εθνικό, ευρωπαϊκό και διεθνές επίπεδο 
και τη συνεργασία με διεθνείς οργανισμούς και όργανα 
ή υπηρεσίες της Ευρωπαϊκής Ένωσης ή άλλων κρατών 
για την προώθηση της ηλεκτρονικής προσβασιμότητας, 
τόσο της υλικοτεχνικής υποδομής και των ηλεκτρονικών 
υπηρεσιών, όσο και του περιεχομένου, καθώς και τη συμβατότητα των έργων ψηφιακής πολιτικής και ηλεκτρονικής διακυβέρνησης με τις υποστηρικτικές τεχνολογίες 
που χρησιμοποιούν τα άτομα με αναπηρία καθώς και 
άλλες ευαίσθητες ομάδες πληθυσμού, (γ) την παρακολούθηση της εφαρμογής του άρθρου 9 του ν. 4074/2012 
«Προσβασιμότητα» της Σύμβασης για τα Δικαιώματα 
των Ατόμων με Αναπηρία του ΟΗΕ (Α’ 88) ως προς τις 
Τ.Π.Ε. και την ενημέρωση του σημείου αναφοράς για 
την παρακολούθηση της εφαρμογής της Σύμβασης και 
του συντονιστικού μηχανισμού για τη διευκόλυνση των 
σχετικών με αυτήν δράσεων, (δ) την ανάπτυξη μεθοδολογίας πιστοποίησης και μηχανισμού παρακολούθησης 
της εφαρμογής του τηρουμένου επιπέδου ηλεκτρονικής προσβασιμότητας των υπηρεσιών και εφαρμογών 
ηλεκτρονικής διακυβέρνησης και την πραγματοποίηση 
ελέγχων ως προς την εφαρμογή των τεχνικών προδιαγραφών ηλεκτρονικής προσβασιμότητας στα ψηφιακά 
έργα του Δημοσίου και την πιστοποίηση του τηρούμενου 
επιπέδου ηλεκτρονικής προσβασιμότητας των υπηρεσιών και εφαρμογών ηλεκτρονικής διακυβέρνησης βάσει 
των προδιαγραφών που ορίζει το Παράρτημα Ι Ενότητα 7
«Προσβασιμότητα», Κ.Υ. 49 και Κ.Π. 27 της υπουργικής 
απόφασης Φ.40.4/1/989 «Κύρωση Πλαισίου Παροχής 
Υπηρεσιών Ηλεκτρονικής Διακυβέρνησης» (Β’ 1301),
(ε) την αξιολόγηση της αποτελεσματικότητας της Βίβλου 
Ψηφιακού Μετασχηματισμού ως προς την εφαρμογή 
της ηλεκτρονικής προσβασιμότητας με στόχο την ικανοποίηση των αναγκών των πολιτών και καταναλωτών 
με αναπηρία ή άλλες ευαίσθητες ομάδες πληθυσμού 
και την εισήγηση της λήψης των απαραίτητων μέτρων 
τα οποία προτείνει προς ένταξη στη Βίβλο Ψηφιακού 
Μετασχηματισμού ενσωματώνοντας τα αποτελέσματα 
των ελέγχων, (στ) τη συνεργασία με την Εθνική Συνομοσπονδία Ατόμων με Αναπηρία (Ε.Σ.Α.με.Α.) και άλλους 
αρμόδιους φορείς για τη βελτίωση των ηλεκτρονικών 
υπηρεσιών του Δημοσίου που απευθύνονται σε πολίτες 
με αναπηρία ή άλλες ευαίσθητες ομάδες πληθυσμού,
(ζ) την ενημέρωση από τους φορείς του δημοσίου τομέα 
για την πορεία σχεδιασμού και υλοποίησης των σχετικών 
δράσεων υλοποίησης της Βίβλου Ψηφιακού Μετασχηματισμού, όποτε αυτή ζητηθεί, (η) την εφαρμογή του 
ν. 4591/2019, την παρακολούθηση της προσβασιμότητας των ιστοτόπων και εφαρμογών για φορητές συσκευές 
κατά τα οριζόμενα στο ν. 4591/2019 και την υποβολή 
των σχετικών εκθέσεων και (θ) τη συμμετοχή και εκπροσώπηση της χώρας στις ομάδες εργασίας αναφορικά με 
την ηλεκτρονική προσβασιμότητα.
5. Το Τμήμα Ψηφιακής Οικονομίας, Επενδύσεων 
και 
Ψηφιακών Δεξιοτήτων έχει τις εξής αρμοδιότητες: (α) 
τον σχεδιασμό και την εισήγηση δημοσίων πολιτικών 
και δράσεων για τον ψηφιακό μετασχηματισμό των 
επιχειρήσεων καθώς και δράσεων κρατικών ενισχύσεων, σε συνεργασία με συναρμόδιες υπηρεσίες, (β) τον 
σχεδιασμό και την εισήγηση δημοσίων πολιτικών και 
δράσεων εκπαίδευσης και διά βίου μάθησης που στοχεύουν στην ενίσχυση των ψηφιακών δεξιοτήτων των 
πολιτών και των δημοσίων υπαλλήλων, (γ) τον σχεδιασμό 
προγραμμάτων έρευνας και καινοτομίας που αφορούν 
σε Τ.Π.Ε., (δ) την παρακολούθηση σε εθνικό, ευρωπαϊκό 
και διεθνές επίπεδο των εξελίξεων στους τομείς της ψηφιακής οικονομίας, των επενδύσεων και των ψηφιακών 
δεξιοτήτων και τη συμμετοχή σε αντίστοιχα δίκτυα, (ε) 
την υποστήριξη λύσεων λογισμικού και εφαρμογών που 
παρέχονται από νεοφυείς επιχειρήσεις και οργανισμούς 
για την αγορά ή τη δημόσια διοίκηση, (στ) την οργάνωση 
διαγωνισμών για νεανικές επιχειρηματικές δραστηριότητες και πρωτοβουλιών για λύσεις που βελτιώνουν την 
ποιότητα των παρεχόμενων υπηρεσιών από τη Δημόσια 
Διοίκηση μέσα από δράσεις Τ.Π.Ε. σε συνεργασία με το 
Τμήμα Επικοινωνίας της Γενικής Γραμματείας, (ζ) την 
παρακολούθηση και γνωμοδότηση, εφόσον απαιτηθεί, 
σχετικά με την έκδοση αποφάσεων με τις οποίες εγκρίνονται προσκλήσεις δράσεων κρατικών ενισχύσεων 
για τη ψηφιακή ανάπτυξη, (η) την επιχειρησιακή υποστήριξη φορέων και νεοφυών επιχειρήσεων σε θέματα 
προώθησης των λύσεων τους και δημοσίευσής τους σε 
σχετικά αποθετήρια λογισμικού, (θ) την προώθηση της 
συνεργασίας μεταξύ φορέων δημόσιου, ιδιωτικού τομέα 
και πανεπιστημίων για παροχή νέων λύσεων λογισμικού 
και εφαρμογών που άπτονται της ψηφιακής οικονομίας 
και της δημόσιας διοίκησης, (ι) την διαμόρφωση πολιτικών για την προσέλκυση επενδύσεων στο χώρο της 
πληροφορικής και τη συνεργασία με τους αρμόδιους, 
εθνικούς και διεθνείς, φορείς, εφόσον αυτό απαιτείται, 
(ια) τη συνεργασία με κάθε αρμόδιο φορέα για την οργάνωση εκπαιδευτικών σεμιναρίων και προγραμμάτων 
σχετικών με την αναβάθμιση των ψηφιακών δεξιοτήτων 
και (ιβ) την οργάνωση και λειτουργία της Εθνικής Συμμαχίας για τις ψηφιακές δεξιότητες, όπως αυτή εκάστοτε 
ισχύει σε συνεργασία με συναρμόδιους φορείς.
Άρθρο 19
Διεύθυνση Ηλεκτρονικής Διακυβέρνησης
1. Επιχειρησιακοί στόχοι της Διεύθυνσης Ηλεκτρονικής 
Διακυβέρνησης είναι ο επιχειρησιακός σχεδιασμός, η 
προώθηση, η υποστήριξη και η παρακολούθηση της 
εφαρμογής της Ηλεκτρονικής Διακυβέρνησης και της 
πολιτικής της διαλειτουργικότητας στο Δημόσιο Τομέα, 
ο επιχειρησιακός σχεδιασμός νέων έργων για οριζόντιες 
και πιλοτικές εφαρμογές ηλεκτρονικής διακυβέρνησης 
που διασφαλίζουν τη συνεχή βελτίωση της διοικητικής 
ικανότητας της ελληνικής Δημόσιας Διοίκησης και η υλοποίηση τους σε συνεργασία με τις συναρμόδιες υπηρεσίες της Γ.Γ.Π.Σ.Δ.Δ. ή με άλλες υπηρεσίες του Δημοσίου, η 
συνεχής αναβάθμιση της ποιότητας εξυπηρέτησης των 
πολιτών και η διασφάλιση της εμπιστοσύνης των πολιτών κατά τις συναλλαγές τους με το Κράτος και την πρόσβαση τους σε ανοικτά δεδομένα, λαμβάνοντας υπόψη 
τις διατάξεις περί διαβάθμισης των πληροφοριών και την 
εκτέλεση δράσεων και έργων.
2. Η Διεύθυνση Ηλεκτρονικής Διακυβέρνησης συγκροτείται από τα ακόλουθα Τμήματα: (α) Τμήμα Ηλεκτρονικής Διακυβέρνησης και Διαλειτουργικότητας, 
(β) Τμήμα Οριζόντιων Εφαρμογών Δημοσίου Τομέα,
(γ) Τμήμα Υπηρεσιών Εμπιστοσύνης και (δ) Τμήμα Ανοικτής Διακυβέρνησης και Διαφάνειας.
3. Το Τμήμα Ηλεκτρονικής Διακυβέρνησης και Διαλειτουργικότητας έχει τις εξής αρμοδιότητες: (α) σε εναρμόνιση με τη Βίβλο Ψηφιακού Μετασχηματισμού, την 
εκπόνηση στρατηγικού και επιχειρησιακού σχεδιασμού 
πολιτικών Ηλεκτρονικής Διακυβέρνησης, σε συνεργασία 
με τις συναρμόδιες υπηρεσίες του Υπουργείου, (β) τη συνεργασία με τις Ανεξάρτητες και Ρυθμιστικές Αρχές που 
αφορούν στο αντικείμενό της (ενδεικτικά: ΕΕΤΤ, ΑΠΔΠΧ, ΑΔΑΕ), (γ) την τήρηση στατιστικών και άλλων δεδομένων 
και πληροφοριών σχετικά με τα συστήματα και εργαλεία 
Τ.Π.Ε. του δημοσίου τομέα που είναι σε λειτουργία, σε 
συνεργασία με το Τμήμα Οριζόντιων Εφαρμογών Δημοσίου Τομέα, τα οποία οι αρμόδιες υπηρεσίες και φορείς 
οφείλουν να αποστέλλουν αμελλητί, (δ) την προώθηση συμφωνιών συνεργασίας (διαλειτουργικότητας και διασύνδεσης μητρώων) μεταξύ φορέων του δημόσιου 
τομέα σε συνεργασία με την Γ.Γ.Π.Σ.Δ.Δ., (ε) τη μέριμνα 
για την διασφάλιση, μέσω της προώθησης των κατάλληλων κατευθυντήριων γραμμών, εγκυκλίων και μέτρων, 
της βέλτιστης λειτουργίας και αξιοποίησης των εφαρμογών, συστημάτων και υποδομών πληροφορικής και 
επικοινωνιών των φορέων του δημόσιου τομέα, (στ) την 
παρακολούθηση των διεθνών προτύπων ηλεκτρονικής 
διακυβέρνησης και την προσαρμογή και ενσωμάτωσή 
τους στη Βίβλο Ψηφιακού Μετασχηματισμού και στις 
εθνικές πολιτικές Ηλεκτρονικής Διακυβέρνησης, καθώς 
και την προώθηση και εποπτεία της εφαρμογής τους στο 
Δημόσιο Τομέα, (ζ) την παροχή ετήσιων στατιστικών 
στοιχείων που αφορούν διεκπεραίωση υποθέσεων πολιτών και επιχειρήσεων μέσω εφαρμογών ηλεκτρονικής 
διακυβέρνησης, (η) τη διαχείριση και διάχυση των περιεχομένων του μητρώου διαλειτουργικότητας της Δημόσιας Διοίκησης καθώς και των κωδικολογίων, ταξονομιών, 
μοντέλων δεδομένων και προτύπων μεταδεδομένων 
που αφορούν την Δημόσια Διοίκηση, (θ) τη διαχείριση, 
παρακολούθηση και διάχυση της πληροφορίας και της 
χρήσης των εργαλείων, όπως το Joinup, που παρέχονται από την Ευρωπαϊκή Ένωση, (ι) τη μέριμνα για τη 
διασφάλιση της διαλειτουργικότητας των φορέων της 
Δημόσιας Διοίκησης σε επιχειρησιακό, σημασιολογικό 
και οργανωτικό επίπεδο, σχετικά με τις μεταξύ τους συναλλαγές (G2G) και τη δημιουργία ενός πλαισίου ενιαίας 
λειτουργίας και συνεργασίας μεταξύ τους, μοντελοποιώντας και αναλύοντας τις διαδικασίες για την ανταλλαγή 
δεδομένων μεταξύ πληροφοριακών συστημάτων των 
φορέων του δημόσιου τομέα, (ια) τη συμμετοχή και την 
εκπροσώπηση της χώρας σε διεθνείς οργανισμούς και 
όργανα ή υπηρεσίες της Ευρωπαϊκής Ένωσης ή άλλων 
κρατών για την εκπόνηση και εφαρμογή προγραμμάτων 
που προωθούν τη διαλειτουργικότητα σε συνεργασία με 
τις υπόλοιπες οργανικές μονάδες του Υπουργείου Ψηφιακής Διακυβέρνησης, (ιβ) την κατάρτιση του Ελληνικού 
Πλαισίου Παροχής Υπηρεσιών Ηλεκτρονικής Διακυβέρνησης και τα Πρότυπα Διαλειτουργικότητας, στο πλαίσιο 
του Ευρωπαϊκού Πλαισίου Διαλειτουργικότητας (ΕΙF), τον 
συντονισμό και την εποπτεία της υλοποίησής του και 
την επικαιροποίηση των αρχών, προτύπων, διαδικασιών 
και κανόνων του, σε συνεργασία με τις υπόλοιπες οργανικές μονάδες του Υπουργείου Ψηφιακής Διακυβέρνησης, (ιγ) τη διαμόρφωση και αξιολόγηση πολιτικών για 
τα συστήματα της Ελληνικής Δημόσιας Διοίκησης σε ό,τι 
αφορά τη διαλειτουργικότητα, (ιδ) τη διενέργεια Ερευνών Γνώμης και Μετρήσεων και την παρουσίαση των 
αποτελεσμάτων σε θέματα διαλειτουργικότητας στους 
Φορείς της Δημόσιας Διοίκησης με τη χρήση ανοιχτών 
διαδικτυακών εργαλείων δημιουργίας, δημοσίευσης και 
διαχείρισης ερωτηματολογίων ή φορμών διαδραστικής 
επικοινωνίας, (ιε) τη σύνταξη κανόνων και πολιτικών 
διαλειτουργικότητας μεταξύ των νέων προτεινόμενων 
και υφιστάμενων υποδομών Τ.Π.Ε και (ιστ) το σχεδιασμό διαλειτουργικοτήτων στο Δημόσιο Τομέα και την 
καταγραφή των συνεργασιών διαλειτουργικότητας και 
διασύνδεσης μητρώων που η Γ.Γ.Π.Σ.Δ.Δ. υλοποιεί, σε 
συνεργασία με αυτήν.
4. Το Τμήμα Οριζόντιων Εφαρμογών Δημοσίου Τομέα 
έχει τις εξής αρμοδιότητες: (α) την εισήγηση της ανάπτυξης οριζόντιων εφαρμογών και συστημάτων πληροφορικής και επικοινωνιών στους φορείς της Δημόσιας Διοίκησης, (β) την επιχειρησιακή διαχείριση των οριζόντιων 
συστημάτων εξυπηρέτησης πολιτών και επιχειρήσεων 
και των συστημάτων διαχείρισης υποθέσεων πολιτών, 
και των πληροφοριακών συστημάτων που υποστηρίζουν 
το έργο των Κέντρων Εξυπηρέτησης Πολιτών και των 
Ενιαίων Κέντρων Εξυπηρέτησης (Κ.Ε.Π.-Ε.Κ.Ε.), καθώς και 
των πληροφοριακών υποσυστημάτων διαλειτουργικότητας των συστημάτων των Κ.Ε.Π. (ΕΡΜΗΣ-Κ.Ε.Π.-Ε.Κ.Ε.) 
με φορείς του Δημόσιου Τομέα, (γ) τον εθνικό συντονισμό του Ευρωπαϊκού Κανονισμού 2018/1724 σχετικά με 
τη δημιουργία της Ενιαίας Ψηφιακής Πύλης στα θέματα 
Τ.Π.Ε, και εν γένει την παρακολούθηση και το συντονισμό των δημόσιων φορέων για τα θέματα που άπτονται 
των διαδικτυακών υπηρεσιών σύμφωνα με τις προδιαγραφές του Κανονισμού και της ενωσιακής νομοθεσίας 
καθώς και τον επιχειρησιακό έλεγχο και συντονισμό 
των πληροφοριακών συστημάτων που υποστηρίζουν 
την υλοποίηση του ως άνω Κανονισμού, (δ) την έκδοση 
εγκυκλίων οδηγιών και τον έλεγχο της συμμόρφωσης 
των φορέων του δημόσιου και του ευρύτερου δημόσιου 
τομέα με την ενωσιακή νομοθεσία, (ιδίως της Οδηγίας 2006/123/ΕΚ για τη λειτουργία των ΕΚΕ, (ε) την παροχή 
ετήσιων στατιστικών στοιχείων που αφορούν διεκπεραίωση υποθέσεων πολιτών και επιχειρήσεων, (στ) την 
εκτέλεση οριζόντιων πράξεων (έργων και υποέργων), 
ως δικαιούχου, στον τομέα της διοικητικής μεταρρύθμισης και στον τομέα των Τεχνολογιών Πληροφορικής 
και Επικοινωνιών (Τ.Π.Ε.) για την ανάπτυξη και υποστήριξη των αντίστοιχων πολιτικών, οι οποίες σχεδιάζονται 
ενιαία και σε συνάφεια με τα έργα και τα προγράμματα 
διοικητικής μεταρρύθμισης, σε συνεργασία με τις αρμόδιες υπηρεσίες της Γ.Γ.Π.Σ.Δ.Δ. (ζ) τον επιχειρησιακό 
σχεδιασμό πιλοτικών έργων σε καινοτόμα θέματα και τη 
συμμετοχή σε σχετικές κοινοπραξίες με άλλες χώρες για 
την υλοποίηση τέτοιων έργων σε ευρωπαϊκό ή διεθνές 
επίπεδο, (η) τον επιχειρησιακό σχεδιασμό δράσεων για 
την εφαρμογή της αρχής «Μόνο μία φορά» (Οnce Οnly) 
σε συνεργασία με τις υπόλοιπες οργανικές μονάδες του 
Υπουργείου Ψηφιακής Διακυβέρνησης και (θ) τον σχεδιασμό δράσεων για την Δημόσια Διοίκηση διά μέσου του 
Connecting Εurope Facility (CΕF) σε συνεργασία με τις 
υπόλοιπες οργανικές μονάδες του Υπουργείου Ψηφιακής 
Διακυβέρνησης.
5. Το Τμήμα Υπηρεσιών Εμπιστοσύνης έχει τις εξής 
αρμοδιότητες: (α) τη λειτουργία ως το μοναδικό σημείο 
επαφής της χώρας, για τον συντονισμό, την εφαρμογή 
και την παρακολούθηση του Κανονισμού (ΕΕ) 910/2014 
eΙDΑS, (β) την επιχειρησιακή αξιοποίηση του κόμβου 
eΙDΑS, καθώς και την προσαρμογή, την ενσωμάτωση, 
προώθηση και παρακολούθηση της εφαρμογής του 
Κανονισμού στον Δημόσιο Τομέα, σε συνεργασία με τις 
αντίστοιχες υπηρεσίες της Γ.Γ.Π.Σ.Δ.Δ., (γ) τον καθορισμό του νομικού και κανονιστικού πλαισίου σχετικά με 
τις υπηρεσίες εμπιστοσύνης κατά τον Κανονισμό (ΕΕ) 
910/2014, τη θεσμική κατοχύρωση και επαλήθευση των 
εγκεκριμένων ηλεκτρονικών υπογραφών, όπου απαιτείται, την παροχή, έγκριση, διαχείριση και ανάκληση των 
εγκεκριμένων πιστοποιητικών ηλεκτρονικής υπογραφής, την παροχή οδηγιών και τη μέριμνα για την αντιμετώπιση και επίλυση πάσης φύσεως ζητημάτων που 
προκύπτουν και αφορούν λειτουργικά θέματα σχετικά 
με τις διαδικασίες έγκρισης, έκδοσης εγκεκριμένων πιστοποιητικών ηλεκτρονικής υπογραφής, (δ) τον επιχειρησιακό σχεδιασμό για την προώθηση της ηλεκτρονικής 
διακίνησης εγγράφων, (ε) τη μέριμνα για τη λειτουργία 
και επιχειρησιακή αξιοποίηση κόμβων για ηλεκτρονικές 
υπηρεσίες συστημένης παράδοσης, (στ) τη μέριμνα για 
την προώθηση των τεχνολογικών προδιαγραφών για 
την ψηφιοποίηση αρχείων Δημόσιας Διοίκησης, (ζ) τον 
καθορισμό του κανονιστικού πλαισίου για την εγγραφή, 
ταυτοποίηση και ηλεκτρονική αναγνώριση πολιτών και 
επιχειρήσεων σε ηλεκτρονικές υπηρεσίες του δημόσιου 
τομέα και του ευρύτερου δημοσίου τομέα, καθώς και την 
επιχειρησιακή διαχείριση οριζόντιων συστημάτων ταυτοποίησης και ηλεκτρονικής αναγνώρισης πολιτών και 
επιχειρήσεων, (η) την επιχειρησιακή διαχείριση της Υποδομής Δημόσιου Κλειδιού του Δημόσιου Τομέα και της 
Αρχής Πιστοποίησης του Ελληνικού Δημοσίου (ΑΠΕΔ) 
και (θ) την άσκηση των αρμοδιοτήτων της Υποκείμενης 
Αρχής Πιστοποίησης στην Υποδομή Δημόσιου Κλειδιού 
της ΑΠΕΔ για το Υπουργείο Ψηφιακής Διακυβέρνησης.
6. Το Τμήμα Ανοικτής Διακυβέρνησης και Διαφάνειας έχει τις εξής αρμοδιότητες: (α) τον σχεδιασμό, την 
εφαρμογή και την παρακολούθηση της συνεχούς βελτίωσης πολιτικών για θέματα ανοικτής διακυβέρνησης 
και ανοικτών δεδομένων και την προώθηση των απαραίτητων κανονιστικών ρυθμίσεων και δράσεων για την 
υλοποίησή τους, (β) τη συμμετοχή και εκπροσώπηση της 
χώρας σε διεθνείς οργανισμούς και όργανα ή υπηρεσίες 
της Ευρωπαϊκής Ένωσης ή άλλων κρατών και διεθνών 
οργανισμών για την καταγραφή και αξιοποίηση καλών 
πρακτικών σε εθνικό, ευρωπαϊκό και διεθνές επίπεδο στα 
σχετικά θέματα, και την δημιουργία διεθνούς οικοσυστήματος συνεργασίας, για την εκπόνηση και εφαρμογή 
προγραμμάτων που προωθούν την ανοικτή διακυβέρνηση και τη δημιουργία θέσεων εργασίας για νέες υπηρεσίες προστιθέμενης αξίας, (γ) την παρακολούθηση και 
διαρκή βελτίωση της εφαρμογής των προτύπων για την 
ανοικτή διακυβέρνηση και τα ανοικτά δεδομένα, από 
τους φορείς του δημόσιου και του ευρύτερου δημόσιου 
τομέα, (δ) τον σχεδιασμό, την επιχειρησιακή διαχείριση 
και την υποβολή και προώθηση της εφαρμογής προτάσεων για τη βελτιστοποίηση οριζόντιων εφαρμογών 
ανοικτής διακυβέρνησης, ιδίως του προγράμματος 
«Διαύγεια», του Μητρώου Επιχορηγούμενων Φορέων, 
της Εθνικής Πύλης Ανοικτών Δεδομένων, (ε) την αντιμετώπιση θεμάτων που αφορούν οργανωτικά, νομικά 
και επιχειρησιακά θέματα της ανοικτής διακυβέρνησης, 
των ανοικτών δεδομένων και των ανωτέρω οριζόντιων 
εφαρμογών ανοικτής διακυβέρνησης, (στ) την αξιολόγηση προτάσεων πολιτών, φορέων της κοινωνίας των 
πολιτών, ερευνητικών ιδρυμάτων, καθώς και φορέων 
του δημόσιου και του ευρύτερου δημόσιου τομέα για 
τη δημιουργία νέων υπηρεσιών προστιθέμενης αξίας, (ζ) 
τη συμμετοχή της Ελλάδας στην Πρωτοβουλία για την 
Ανοιχτή Διακυβέρνηση (Οpen Government Ρartnership Ιnitiative), (η) τη συνεργασία με τη Μονάδα Τεκμηρίωσης 
και Καινοτομιών του Εθνικού Κέντρου Δημόσιας Διοίκησης και Αυτοδιοίκησης (ΕΚΔΔΑ) σε θέματα ανοιχτής 
διακυβέρνησης και την προς το ΕΚΔΔΑ εισήγηση της 
οργάνωσης εκπαιδευτικών προγραμμάτων και ημερίδων, συνεδρίων hackathons, κ.λπ. για την προώθηση 
της επαναχρησιμοποίησης των ανοιχτών δημόσιων δεδομένων και (θ) την παρακολούθηση του Κανονισμού 
2018/1807 που αφορά στην Ελεύθερη Ροή Δεδομένων.
Άρθρο 20
Διεύθυνση Τομεακών Έργων Δημοσίου Τομέα
1. Επιχειρησιακοί στόχοι της Διεύθυνσης Τομεακών 
Έργων Δημοσίου Τομέα είναι η διασφάλιση της συνοχής των έργων που σχεδιάζουν οι φορείς του δημοσίου 
τομέα με την εκάστοτε ψηφιακή στρατηγική, ώστε να 
έχουν τη μεγαλύτερη δυνατή θετική επίπτωση στους 
πολίτες και τη μικρότερη δυνατή σπατάλη δημοσίων 
πόρων, καθώς και η σύνταξη προτύπων και η τεκμηρίωση σε θέματα έργων ΤΠΕ των φορέων του δημοσίου.
2. Η Διεύθυνση Τομεακών Έργων Δημοσίου Τομέα 
συγκροτείται από τα ακόλουθα Τμήματα: (α) Τμήμα Α’ 
Παρακολούθησης Τομεακών Έργων (β) Τμήμα Β’ Παρακολούθησης Τομεακών Έργων και (γ) Τμήμα Προτύπων 
και Τεκμηρίωσης.
3. Τα Τμήματα Α’ και Β’ Παρακολούθησης Τομεακών 
Έργων έχουν τις εξής κοινές αρμοδιότητες στα ανατιθέμενα σε αυτά πεδία: (α) την αξιολόγηση του βαθμού 
ωρίμανσης των έργων ΤΠΕ που σχεδιάζουν να χρηματοδοτηθούν μέσω των επιχειρησιακών προγραμμάτων 
του ΕΣΠΑ, την προτεραιοποίηση τους και την εισήγηση 
προς την ΕΥΔΕ-ΤΠΕ ή άλλες αρμόδιες αρχές διαχείρισης 
των συγχρηματοδοτούμενων προγραμμάτων για την 
έκδοση προσκλήσεων για την υποβολή προτάσεων, (β) 
την επιβολή, σε επίπεδο απαιτήσεων, των κανόνων και 
των πολιτικών διαλειτουργικότητας με τα υφιστάμενα 
συστήματα και την εφαρμογή προτύπων και διαδικασιών 
στις επιμέρους φάσεις του κύκλου ζωής τους, (γ) την 
παρακολούθηση των δράσεων και των έργων ψηφιακής 
ανάπτυξης και στρατηγικής όλων των φορέων του δημοσίου τομέα κατά τη φάση της υλοποίησής τους, ώστε 
να διασφαλίζεται η εναρμόνισή τους με την Βίβλο Ψηφιακού Μετασχηματισμού, τον εντοπισμό καθυστερήσεων 
και την υπόδειξη λύσεων προς τους φορείς υλοποίησης, 
(δ) την παρακολούθηση της εξέλιξης όλων των επιχειρησιακών προγραμμάτων ως προς τα έργα ΤΠΕ που διαχειρίζονται και τη διασφάλιση της συνεχούς συμβατότητας τους με την Βίβλο Ψηφιακού Μετασχηματισμού, (ε) 
την προέγκριση τεχνικών δελτίων έργων ανεξαρτήτως 
πηγής χρηματοδότησης, όπου αυτό απαιτείται από τις 
κείμενες διατάξεις, (στ) τη συνεργασία με τις αρμόδιες 
υπηρεσίες για την γρήγορη ωρίμανση των έργων ΤΠΕ 
και την έγκαιρη διεκπεραίωση όλων των σχετικών διαδικασιών για την υλοποίηση τους, (ζ) την υποστήριξη 
της ΕΥΔΕ-ΤΠΕ του Υπουργείου Ψηφιακής Διακυβέρνησης 
και τη συνεργασία μαζί της για την υλοποίηση των έργων 
αρμοδιότητας της και (η) την υποστήριξη της Γενικής 
Γραμματείας στη συμμετοχή της στα αρμόδια όργανα 
παρακολούθησης επιχειρησιακών προγραμμάτων.
4. Το Τμήμα Προτύπων και Τεκμηρίωσης έχει τις εξής 
αρμοδιότητες: (α) την παροχή συμβουλευτικής υποστήριξης για τα έργα Ηλεκτρονικής Διακυβέρνησης του Δημόσιου Τομέα, υποστηρίζοντας τις επιμέρους δομές του 
κράτους, (β) τη συνεργασία με την αρμόδια Ε.Α.Α.ΔΗ.
ΣΥ. για την κατάρτιση προτύπων προσκλήσεων, προκηρύξεων και συμβάσεων για έργα και δράσεις ψηφιακής 
ανάπτυξης και στρατηγικής, καθώς και για προμήθειες 
υπηρεσιών, εξοπλισμού, λογισμικού, δικτύων και υλικού 
Τ.Π.Ε., τα οποία χρησιμοποιούνται ως οδηγός από το 
σύνολο των φορέων του Δημοσίου και του ευρύτερου 
δημόσιου τομέα, (γ) τη δημιουργία πρότυπου μοντέλου κοστολόγησης έργων και δράσεων Τ.Π.Ε. με σκοπό 
την απλοποίηση των υφιστάμενων διαδικασιών, (δ) τη 
συνδιαμόρφωση με τις λοιπές οργανικές μονάδες του 
Υπουργείου ενός σύγχρονου πλαισίου παραγωγής έργων 
και τον καθορισμό της διαδικασίας υποβολής των σχετικών προτάσεων των φορέων του Δημοσίου Τομέα στη 
Γενική Γραμματεία για έγκριση, (ε) τον ορισμό προτύπων 
και κανόνων δημιουργίας και διατήρησης αποθετηρίων εφαρμογών και η εποπτεία στην υλοποίησή τους, με 
σκοπό την επαναξιοποίησή τους μέσω της δημιουργίας 
και ανάπτυξης προτύπων, δομικών μονάδων λογισμικού 
που απαρτίζουν τα πληροφοριακά συστήματα της δημόσιας διοίκησης, (στ) την καταγραφή του εξοπλισμού 
της Δημόσιας Διοίκησης και την επικαιροποίηση του, σε 
συνεργασία με τις αρμόδιες υπηρεσίες του Υπουργείου,
(ζ) την τήρηση μητρώου για την εξέλιξη των έργων ΤΠΕ 
σε όλο το δημόσιο τομέα και την υποστήριξη των αρμοδίων υπηρεσιών για την επιτυχή και έγκαιρη ολοκλήρωση 
τους και (η) την εισήγηση για την υιοθέτηση καινοτόμων 
διαδικασιών σύναψης δημοσίων συμβάσεων στο πλαίσιο 
της κείμενης εθνικής και ευρωπαϊκής νομοθεσίας.
Άρθρο 21
Γενική Διεύθυνση Διοικητικών Διαδικασιών 
Δημοσίου
1. Η Γενική Διεύθυνση Διοικητικών Διαδικασιών Δημοσίου έχει ως στρατηγικό στόχο τη βελτίωση των συναλλαγών των πολιτών και των επιχειρήσεων με τη δημόσια 
διοίκηση και την απελευθέρωση των παραγωγικών δυνάμεων της χώρας μέσα από τη μείωση του γραφειοκρατικού και συναλλακτικού κόστους, διασφαλίζοντας 
παράλληλα το δημόσιο συμφέρον μέσα από ποιοτικές 
ρυθμίσεις και διοικητικές διαδικασίες.
2. Η Γενική Διεύθυνση Διοικητικών Διαδικασιών Δημοσίου διαρθρώνεται σε Διευθύνσεις και Τμήματα ως 
εξής: (α) Διεύθυνση Διοικητικών Διαδικασιών Δημοσίου, 
(β) Διεύθυνση Υπηρεσιών μιας Στάσης και (γ) Αυτοτελές 
Τμήμα Διοικητικών Κωδικοποιήσεων-Ραπτάρχης.
Άρθρο 22
Διεύθυνση Διοικητικών Διαδικασιών Δημοσίου
1. Επιχειρησιακοί στόχοι της Διεύθυνσης Διοικητικών 
Διαδικασιών Δημοσίου είναι η καταγραφή, αξιολόγηση και ανασχεδιασμός των διοικητικών διαδικασιών σε 
όλο το φάσμα του δημοσίου, η υποστήριξη των φορέων 
του δημοσίου για την απλούστευση των διαδικασιών 
τους, η δημιουργία μητρώου διοικητικών διαδικασιών 
του δημοσίου, η μέριμνα για τη λειτουργία του Παρατηρητηρίου της Γραφειοκρατίας και η μέτρηση των διοικητικών βαρών που προκύπτουν από τη νομοθεσία 
και τις κανονιστικές πράξεις, η παρακολούθηση των 
διαχρονικών τάσεων της γραφειοκρατίας, η βελτίωση 
της παρεχόμενης πληροφόρησης προς τους πολίτες 
και τις επιχειρήσεις για κάθε διοικητική διαδικασία σε 
συνεργασία με το Αυτοτελές Τμήμα Επικοινωνίας και η 
εισήγηση θεσμικών παρεμβάσεων για τη βελτίωση και 
την απλούστευση του νομοθετικού και κανονιστικού 
πλαισίου σε συνεργασία με τις συναρμόδιες υπηρεσίες 
του Δημοσίου Τομέα.
2. Η Διεύθυνση Διοικητικών Διαδικασιών Δημοσίου 
συγκροτείται από τα ακόλουθα Τμήματα: (α) Τμήμα 
Αξιολόγησης και Τεκμηρίωσης Διαδικασιών, (β) Τμήμα 
Ανασχεδιασμού και Μητρώου Διαδικασιών και (γ) Τμήμα 
Διοικητικών Θεμάτων και Πληροφόρησης.
3. Το Τμήμα Αξιολόγησης και Τεκμηρίωσης Διαδικασιών έχει τις εξής αρμοδιότητες: (α) την αξιολόγηση των διοικητικών διαδικασιών του δημοσίου με σύγχρονα εργαλεία και μεθοδολογίες αξιολόγησης, (β) τη μέτρηση της 
ικανοποίησης των χρηστών των υπηρεσιών που παρέχονται από φορείς της Δημόσιας Διοίκησης και τη διατύπωση μέτρων ενίσχυσης της εμπιστοσύνης των πολιτών 
προς τους φορείς της, (γ) την εκπόνηση μεθοδολογιών, 
οριζόντιων οδηγών κατευθυντηρίων αρχών και εργαλείων για την απλούστευση διαδικασιών και τη διάχυσή 
τους στο δημόσιο τομέα, (δ) την υποβολή ετήσιας έκθεσης απολογισμού της αποτελεσματικότητας των μέτρων 
που εφαρμόστηκαν για την ουσιαστική εξυπηρέτηση 
των πολιτών και την άμβλυνση μορφών κακοδιοίκησης, 
(ε) την αξιολόγηση των υπηρεσιών του Κεντρικού Συστήματος Παροχής Υπηρεσιών του Δημόσιου Τομέα και των 
επί μέρους υπηρεσιών που παρέχονται από φορείς της 
Δημόσιας Διοίκησης με ποιοτικά και ποσοτικά κριτήρια 
(χρόνος εξυπηρέτησης, απαίτηση για φυσική παρουσία, κανάλια επικοινωνίας και διάθεσης υπηρεσιών, υπηρεσίες μιας στάσης, κ.λπ.), (στ) την κυλιόμενη μέτρηση και 
αποτύπωση των διοικητικών βαρών που προκύπτουν 
από τη νομοθεσία και από και τις κανονιστικές πράξεις 
της διοίκησης προς όλους τους πολίτες, επιχειρήσεις 
και δημοσίους υπαλλήλους, (ζ) τη συνεργασία με την 
ΕΛΣΤΑΤ για την ανάπτυξη και κατάρτιση των ειδικών στατιστικών δεδομένων, (η) τη συνεργασία με υφιστάμενα 
τομεακά παρατηρητήρια για την καλύτερη επεξεργασία 
της στατιστικής πληροφορίας, (θ) τη συνεργασία με την 
Προεδρία της Κυβέρνησης για την παροχή πληροφοριών 
και δεδομένων που προκύπτουν από τις μετρήσεις, (ι) τη 
συνεχή βελτίωση των μεθοδολογιών μέτρησης διοικητικών βαρών, (ια) τη διάχυση των αποτελεσμάτων των 
μετρήσεων και τη δημοσιοποίηση των δεδομένων σε 
ετήσια βάση συμπεριλαμβάνοντας τις βασικές δράσεις 
που εμπίπτουν στο πεδίο εφαρμογής του Εθνικού Προγράμματος Απλούστευσης, (ιβ) την εισήγηση μέτρων και 
δράσεων για τη μείωση των διοικητικών βαρών, (ιγ) τη 
δημιουργία βάσης δεδομένων για τα αποτελέσματα των 
μετρήσεων, (ιδ) τη συνεχή επικαιροποίηση της μέτρησης 
βάσης των διοικητικών βαρών, (ιε) την υποστήριξη του 
Εθνικού Προγράμματος Απλούστευσης για κάθε σχετικό θέμα και ειδικώς ως προς τις τριμηνιαίες αναφορές 
του προς τον Πρωθυπουργό, (ιστ) την υποστήριξη των 
Υπουργείων ή άλλων εποπτευόμενων δημοσίων φορέων 
ή ανεξάρτητων αρχών, στη μέτρηση και αποτίμηση των 
διοικητικών βαρών που προκύπτουν από μεμονωμένες 
δράσεις ή πρωτοβουλίες τους και (ιζ) την υποστήριξη της 
διαδικασίας κατάρτισης των Αναλύσεων Συνεπειών Ρυθμίσεων νομοσχεδίων ή την αξιολόγηση αποτελεσμάτων 
εφαρμογής ρυθμίσεων του άρθρου 56 του ν. 4622/2019 
(Α’ 133) που διενεργεί η Προεδρία της Κυβέρνησης.
4. Το Τμήμα Ανασχεδιασμού και Μητρώου Διαδικασιών έχει τις εξής αρμοδιότητες: (α) τον σχεδιασμό και την 
υλοποίηση της στρατηγικής για την απλούστευση των 
διαδικασιών σε όλο το δημόσιο τομέα σε συνεργασία με 
κάθε εμπλεκόμενο φορέα, δημόσιο ή ιδιωτικό, (β) την 
εισήγηση για τομεακές ή θεματικές πολιτικές και δράσεις 
απλούστευσης διαδικασιών, (γ) τη μελέτη και παρακολούθηση βέλτιστων πρακτικών, ευρωπαϊκών και άλλων 
χωρών, στον τομέα της απλούστευσης και ανασχεδιασμού διοικητικών διαδικασιών και την προσαρμογή στην 
ελληνική δημόσια διοίκηση, (δ) την προτυποποίηση και 
πιστοποίηση των διοικητικών διαδικασιών βάσει ευρωπαϊκών και διεθνών προτύπων, (ε) τον ανασχεδιασμό 
και την απλούστευση των διαδικασιών των δημόσιων 
υπηρεσιών και φορέων, σε συνεργασία με τις υπηρεσίες 
τους, (στ) την έρευνα και εισήγηση για την τροποποίηση 
νομοθετικών και κανονιστικών διατάξεων, (ζ) τη διαμόρφωση επιχειρησιακών διαδικασιών για τη συμπαραγωγή 
υπηρεσιών με άλλους φορείς του Δημοσίου, με τους πολίτες και τις επιχειρήσεις, (η) την ανάπτυξη και διαχείριση 
των προτύπων παροχής υπηρεσιών από τους φορείς της 
Δημόσιας Διοίκησης και του σχετικού κανονιστικού πλαισίου, (θ) τον συντονισμό και την παρακολούθηση των 
αρμόδιων φορέων για την απλούστευση των διαδικασιών που εμπίπτουν στο πεδίο εφαρμογής της Οδηγίας 
2006/123/Ε.Κ., σχετικά με τις υπηρεσίες στην εσωτερική 
αγορά, (ι) την τήρηση και επικαιροποίηση του Μητρώου 
Διαδικασιών Ελληνικής Δημόσιας Διοίκησης και τη συνεχή και αποκλειστική ενημέρωσή του με τις μεταβολές 
απλούστευσης και/ή ψηφιοποίησης που υφίστανται στο 
σύνολό τους οι διοικητικές διαδικασίες της ελληνικής 
Δημόσιας Διοίκησης, (ια) την καταγραφή, αποτύπωση 
και μοντελοποίηση των υφιστάμενων διοικητικών διαδικασιών των δημοσίων υπηρεσιών και φορέων, καθώς 
και την καταγραφή των απαιτούμενων υποστηρικτικών 
εγγράφων, σε συνεργασία με τις υπηρεσίες τους και (ιβ) 
τη συνεχή βελτίωση και επικαιροποίηση του Μητρώου 
και τη διασφάλιση της φιλικότητας προς τους χρήστες.
5. Το Τμήμα Διοικητικών Θεμάτων και Πληροφόρησης 
έχει τις εξής αρμοδιότητες: (α) την εισήγηση, σε συνεργασία με τις αρμόδιες καθ’ ύλη υπηρεσίες, κατευθυντήριων ερμηνευτικών κανόνων ή θετικών ενεργειών, ώστε 
η δράση της Δημόσιας Διοίκησης να εξασφαλίζει την 
ακώλυτη άσκηση των δικαιωμάτων των πολιτών, (β) την 
έρευνα και εισήγηση για την τροποποίηση νομοθετικών 
και κανονιστικών διατάξεων, εφόσον διαπιστώνεται ότι 
η εφαρμογή τους θίγει τα ατομικά και κοινωνικά δικαιώματα των πολιτών, (γ) την επιχειρησιακή αξιοποίηση και 
υλοποίηση των εκθέσεων-πορισμάτων των σωμάτων 
επιθεώρησης και ελέγχου-φορέων της Δημόσιας Διοίκησης- με στόχο τη βελτίωση της καθημερινής λειτουργίας 
των υπηρεσιών και την αντιμετώπιση της γραφειοκρατίας, (δ) τον συντονισμό και παρακολούθηση των φορέων 
του δημοσίου για την οργάνωση και αποτελεσματική 
διαχείριση της παρεχόμενης από αυτούς πληροφορίας, 
σύμφωνα με τις προδιαγραφές της ενωσιακής νομοθεσίας, (ε) τον εθνικό συντονισμό του Ευρωπαϊκού Κανονισμού 2018/1724 σχετικά με τη δημιουργία της Ενιαίας 
Ψηφιακής Πύλης στα θέματα πληροφορίας, (στ) την υποδοχή και αξιολόγηση βελτιωτικών προτάσεων, πολιτών, 
επιχειρήσεων και φορέων, με στόχο τη βελτίωση των 
παρεχόμενων υπηρεσιών, (ζ) τη συστηματική και τακτική 
συνεργασία με τους φορείς της Δημόσιας Διοίκησης για 
τη διαμόρφωση και διάθεση διοικητικών εντύπων και 
(η) τη συνεχή βελτίωση και επικαιροποίηση του Οδηγού 
Κωδικοποίησης με υποδείγματα διοικητικών εγγράφων.
Άρθρο 23
Διεύθυνση Υπηρεσιών μιας Στάσης
1. Επιχειρησιακοί στόχοι της Διεύθυνσης Υπηρεσιών 
μιας Στάσης είναι η συνεχής βελτίωση και αναβάθμιση των υπηρεσιών παροχής υπηρεσιών μιας στάσης 
με στόχο την καλύτερη εξυπηρέτηση των πολιτών και 
των επιχειρήσεων και η συνεχής και αποτελεσματική 
υποστήριξη τους ώστε να βρίσκονται πάντα σε υψηλά 
επίπεδα ποιότητας και να λειτουργούν αποτελεσματικά 
και αποδοτικά.
2. Η Διεύθυνση Υπηρεσιών μιας Στάσης συγκροτείται 
από τα ακόλουθα Τμήματα: (α) Τμήμα Οργάνωσης και 
Αξιολόγησης Υπηρεσιών μιας Στάσης, (β) Τμήμα Υποστήριξης Λειτουργίας ΚΕΠ και (γ) Τμήμα Ένταξης Διαδικασιών στα ΚΕΠ.
3. Το Τμήμα Οργάνωσης και Αξιολόγησης Υπηρεσιών 
μιας Στάσης έχει τις εξής αρμοδιότητες: (α) τον σχεδιασμό και εφαρμογή στο πλαίσιο της ευρύτερης πολιτικής 
για την απλούστευση των διαδικασιών, πολιτικών και 
δράσεων για τη δημιουργία, βελτίωση, σύνδεση, αναβάθμιση των υπηρεσιών μιας στάσης του δημοσίου 
τομέα, (β) την αξιολόγηση των υπηρεσιών μιας στάσης 
ως προς ζητήματα που αφορούν τις υποδομές τους, την 
εξυπηρέτηση των πολιτών και την ποιότητα παροχής 
υπηρεσιών και η παροχή οδηγιών προς τους φορείς που 
παρέχουν υπηρεσίες σε πολίτες και επιχειρήσεις, για την 
επίλυση προβλημάτων εξυπηρέτησης, (γ) τη διασφάλιση της ποιότητας και συνεκτικής παροχής δημοσίων 
υπηρεσιών μέσω της διασύνδεσης των υπηρεσιών μιας 
στάσης του δημοσίου, (δ) την τήρηση σχετικών στατιστικών στοιχείων, η ανάλυση αυτών και η λήψη μέτρων για 
την αντιμετώπιση τυχόν δυσλειτουργιών των υπηρεσιών μιας στάσης, (ε) την οργάνωση και η λειτουργία των 
δομών του Κεντρικού Συστήματος Παροχής Υπηρεσιών 
του Δημόσιου Τομέα σε συνεργασία με τις υπόλοιπες 
οργανικές μονάδες του Υπουργείου Ψηφιακής Διακυβέρνησης, εφόσον αυτό απαιτείται και (στ) τη βελτίωση της 
παροχής δημόσιων υπηρεσιών σε συνεργασία με τους 
συναρμόδιους, κατά περίπτωση, φορείς.
4. Το Τμήμα Υποστήριξης Λειτουργίας ΚΕΠ έχει τις εξής 
αρμοδιότητες: (α) την υποστήριξη της καθημερινής λειτουργίας των ΚΕΠ με την παροχή οδηγιών για την αντιμετώπιση και επίλυση πάσης φύσεως ζητημάτων που 
προκύπτουν από τη λειτουργία τους και αφορούν σε 
λειτουργικά θέματα, καθώς και σε θέματα κατάστασης 
του προσωπικού τους και απασχόλησης του προσωπικού των ΚΕΠ σε άλλα καθήκοντα, (β) την παρακολούθηση και εισήγηση πολιτικών και δράσεων για την γενική 
αναβάθμιση του επαγγελματισμού των υπαλλήλων στις 
υπηρεσίες μιας στάσης και (γ) την τήρηση στατιστικών 
στοιχείων για τον σχεδιασμό και εφαρμογή δράσεων 
που αφορούν στο ανθρώπινο δυναμικό των υπηρεσιών 
μιας στάσης.
5. Το Τμήμα Ένταξης Διαδικασιών στα ΚΕΠ έχει τις εξής 
αρμοδιότητες: (α) την υποβολή προτάσεων για νέες διαδικασίες παροχής υπηρεσιών προς τους πολίτες και την 
ένταξη διαδικασιών στα ΚΕΠ σε συνεργασία με τις κατά 
περίπτωση αρμόδιες υπηρεσίες και τις υπόλοιπες οργανικές μονάδες του Υπουργείου Ψηφιακής Διακυβέρνησης, εφόσον αυτό απαιτείται, (β) την παρακολούθηση, σε 
συνεργασία με τις κατά περίπτωση αρμόδιες υπηρεσίες, 
της εφαρμογής των υφιστάμενων διαδικασιών και των 
αλλαγών που επέρχονται σε αυτές και (γ) την υποστήριξη 
των ΚΕΠ σε κάθε θέμα που αφορά την ομαλή διεκπεραίωση των διαδικασιών που εντάσσονται σε αυτά.
Άρθρο 24
Αυτοτελές Τμήμα Διοικητικών Κωδικοποιήσεων - 
Ραπτάρχης
Το Αυτοτελές Τμήμα Διοικητικών Κωδικοποιήσεων - 
Ραπτάρχης έχει τις εξής αρμοδιότητες: (α) την εισήγηση 
δράσεων κωδικοποίησης και βελτίωσης της νομοθεσίας 
και των κανονιστικών πράξεων και εν γένει δράσεων 
που συμβάλλουν στην αντιμετώπιση της πολυνομίας 
και της κακονομίας, (β) την επιστημονική υποστήριξη 
επί νομικών και κανονιστικών θεμάτων κατά το σχεδιασμό και την παρακολούθηση της υλοποίησης της 
εκάστοτε Βίβλου Ψηφιακού Μετασχηματισμού για την 
κωδικοποίηση και αναμόρφωση της ελληνικής νομοθεσίας, (γ) τη σύνταξη νομοθετικών και κανονιστικών 
διατάξεων που σχετίζονται με την απλούστευση των 
διαδικασιών που έχουν εγκριθεί, (δ) τη συμμετοχή και 
υποστήριξη πρωτοβουλιών και δράσεων ηλεκτρονικής 
και πληροφορικής του δικαίου, με έμφαση στην τυποποίηση των διαδικασιών παραγωγής νομοθετικών ρυθμίσεων και της προκοινοβουλευτικής νομοπαραγωγικής 
διαδικασίας, στη μοντελοποίηση των κανόνων δικαίου, 
στον λειτουργικό συσχετισμό τους και στη διαχείριση 
των ενημερώσεων σε βάθος χρόνου, στη διασύνδεση 
των ποικίλων βάσεων νομικών δεδομένων σε εθνικό 
και ευρωπαϊκό επίπεδο, (ε) τη διαχείριση, αναβάθμιση, 
μετασχηματισμό και κάθε περαιτέρω εξέλιξη της δομής 
και του περιεχομένου της νομικής βάσης δεδομένων 
«Διαρκής Κώδικας Νομοθεσίας - Ραπτάρχης» και της 
ηλεκτρονικής βάσης δεδομένων (e-themis.gov.gr), 
λαμβανομένων υπόψη των όρων της μεταβίβασης του 
Έργου προς το Ελληνικό Δημόσιο, (στ) την επεξεργασία 
και παροχή κωδικοποιημένης ή μη νομικής πληροφορίας από το Έργο «Διαρκής Κώδικας Νομοθεσίας - Ραπτάρχης», προς χρήση των υπηρεσιών του Υπουργείου, 
των φορέων που εκτελούν έργα κωδικοποίησης και 
αναμόρφωσης νομοθεσίας και κάθε ενδιαφερομένου, 
(ζ) τον καθορισμό, κατάρτιση, ενημέρωση και εν γένει 
διαχείριση, ως αρμόδια υπηρεσιακή μονάδα της Δημόσιας Διοίκησης, του καθολικού νομικού θεματικού ευρετηρίου για την ταξινόμηση των κανόνων δικαίου και τη 
λογική διασύνδεση μεταξύ τους, (η) την επιστημονική 
και νομική υποστήριξη επί ερωτημάτων και διαδικασιών 
αρμοδιότητας του Υπουργείου, την παρακολούθηση και 
επίβλεψη δραστηριοτήτων και δράσεων του Υπουργείου στο πλαίσιο της κανονιστικής συμμόρφωσης, (θ) την 
παροχή τεχνικής και νομικής υποστήριξης προς τον Γενικό Γραμματέα επί θεμάτων αρμοδιότητας της Γενικής 
Γραμματείας και ιδίως επί των πρωτοβουλιών και δράσεων κωδικοποίησης, αναμόρφωσης και αποκάθαρσης νομοθεσίας, (ι) την ανάπτυξη ίδιας μεθοδολογίας 
και νομοπαραγωγικής τεχνογνωσίας για τις αναγκαίες 
κατά περίπτωση δράσεις κωδικοποίησης, αναμόρφωσης και αποκάθαρσης νομοθεσίας, τη διάχυσή της και 
την παροχή συγκεκριμένων εργαλείων εφαρμογής σε 
θεσμούς, συλλογικά όργανα, πρωτοβουλίες και δράσεις για την κωδικοποίηση και αναμόρφωση της ελληνικής νομοθεσίας και (ια) τη συμμετοχή ως αρμόδια 
υπηρεσιακή μονάδα της Δημόσιας Διοίκησης σε έργα, 
πρωτοβουλίες και δράσεις κωδικοποίησης και αναμόρφωσης νομοθεσίας, καλής νομοθέτησης, βελτίωσης 
των νομοπαραγωγικών διαδικασιών, και αξιολόγησης 
έργων κωδικοποίησης, και την πρόταση, υποστήριξη 
και διαχείριση συμβάσεων και εν γένει συνεργασιών 
του Υπουργείου με φορείς του δημόσιου τομέα, νομικά 
και φυσικά πρόσωπα επί θεμάτων κωδικοποίησης και 
αναμόρφωσης νομοθεσίας.
ΚΕΦΑΛΑΙΟ Ε’
ΔΙΑΡΘΡΩΣΗ ΚΑΙ ΑΡΜΟΔΙΟΤΗΤΕΣ ΤΗΣ ΓΕΝΙΚΗΣ 
ΓΡΑΜΜΑΤΕΙΑΣ ΠΛΗΡΟΦΟΡΙΑΚΩΝ ΣΥΣΤΗΜΑΤΩΝ 
ΔΗΜΟΣΙΑΣ ΔΙΟΙΚΗΣΗΣ
Άρθρο 25
Αποστολή και διάρθρωση της Γενικής 
Γραμματείας Πληροφοριακών Συστημάτων 
Δημόσιας Διοίκησης
1. Αποστολή της Γενικής Γραμματείας Πληροφοριακών Συστημάτων Δημόσιας Διοίκησης (Γ.Γ.Π.Σ.Δ.Δ.) είναι 
ο σχεδιασμός, η ανάπτυξη, η παραγωγική λειτουργία 
και η αξιοποίηση των Τεχνολογιών Πληροφορικής και 
Επικοινωνιών (Τ.Π.Ε.) στις υπηρεσίες του Υπουργείου 
Ψηφιακής Διακυβέρνησης, του Υπουργείου Οικονομικών 
και της Δημόσιας Διοίκησης. Η Γ.Γ.Π.Σ.Δ.Δ. διαχειρίζεται 
τα πληροφοριακά συστήματα όλων των υπηρεσιών του 
Υπουργείου Ψηφιακής Διακυβέρνησης, του Υπουργείου 
Οικονομικών και φιλοξενεί τα συστήματα της Ανεξάρτητης Αρχής Δημοσίων Εσόδων, σε εφαρμογή του άρθρου 
37 του ν. 4389/2016 (Α’ 94), καθώς και άλλων φορέων της 
Δημόσιας Διοίκησης σε συνεργασία με αυτούς. Επιπλέον, μεριμνά για την εύρυθμη και αδιάλειπτη λειτουργία 
των παρεχόμενων ηλεκτρονικών υπηρεσιών προς τους 
πολίτες, τις επιχειρήσεις και τη Δημόσια Διοίκηση μέσω 
των κεντρικών, περιφερειακών και εφεδρικών υπολογιστικών υποδομών και εφαρμογών της και της εφαρμογής των απαιτούμενων μέτρων ασφάλειας, προστασίας 
υποδομών, λογισμικών και δεδομένων για την αποφυγή 
κακόβουλων επιθέσεων.
2. Η Γ.Γ.Π.Σ.Δ.Δ. έχει, ιδίως, τις ακόλουθες αρμοδιότητες: (α) όλες τις αρμοδιότητες που ασκούσε η Γ.Γ.Π.Σ. 
του Υπουργείου Οικονομικών σύμφωνα με τα άρθρα 
19 έως 28 του π.δ. 142/2017 (Α’ 181), όπως έχει τροποποιηθεί και ισχύει σε συνδυασμό με τα άρθρα 1 έως 43 
του ν. 4389/2016 (Α’ 94) και εξακολουθεί να σχεδιάζει, 
αναπτύσσει και λειτουργεί παραγωγικά όλα τα πληροφοριακά συστήματα του Υπουργείου Οικονομικών σε 
συνεργασία με τις αρμόδιες Υπηρεσίες του, (β) την παραγωγική λειτουργία του συνόλου των πληροφοριακών 
συστημάτων του Υπουργείου Ψηφιακής Διακυβέρνησης 
και τον σχεδιασμό, την ανάπτυξη και την υποστήριξη 
έργων για την επίτευξη των σκοπών του Υπουργείου. Για 
τον σκοπό αυτόν η Γ.Γ.Π.Σ.Δ.Δ. δύναται να διεκπεραιώνει τις απαιτούμενες διαδικασίες με τις Διαχειριστικές 
Αρχές λειτουργώντας ως φορέας υλοποίησης, (γ) τις 
αρμοδιότητες της Γενικής Διεύθυνσης Ηλεκτρονικής 
Διακυβέρνησης της παραγράφου 1 του άρθρου 34 του 
ν. 3979/2011 (Α’ 138) για λογαριασμό του Υπουργείου 
Οικονομικών και για λογαριασμό του Υπουργείου Ψηφιακής Διακυβέρνησης, (δ) τον σχεδιασμό, την ανάπτυξη, 
την παραγωγική λειτουργία και τη φιλοξενία πληροφοριακών συστημάτων άλλων φορέων της Δημόσιας 
Διοίκησης στις υποδομές της, όπως θα εξειδικεύεται με 
απόφαση του Υπουργού Ψηφιακής Διακυβέρνησης. Για 
τον σκοπό αυτό η Γ.Γ.Π.Σ.Δ.Δ. δύναται να διεκπεραιώνει 
τις απαιτούμενες διαδικασίες με τις Διαχειριστικές Αρχές 
λειτουργώντας ως φορέας υλοποίησης, (ε) τον σχεδιασμό, την ανάπτυξη, την επέκταση και την παραγωγική 
λειτουργία κεντρικών υποδομών Κυβερνητικού Νέφους 
συνολικά για τη Δημόσια Διοίκηση, συντονίζοντας τη 
λειτουργία των υπαρχουσών υποδομών των φορέων 
του Υπουργείου Ψηφιακής Διακυβέρνησης με στόχο την 
ανάπτυξη, την επέκτασή τους και τη φιλοξενία όλων των 
εφαρμογών στις κεντρικές υποδομές Κυβερνητικού Νέφους της Δημόσιας Διοίκησης, (στ) την εφεξής διοίκηση 
και τη διαχείριση των κεντρικών υποδομών και λοιπών 
υποδομών υποστήριξης Κυβερνητικού Νέφους της ΚτΠ 
Α.Ε., (ζ) την υλοποίηση και παροχή υπηρεσιών ηλεκτρονικής ταυτοποίησης πολιτών και του e- govportal για 
τις ηλεκτρονικές υπηρεσίες της Δημόσιας Διοίκησης 
σχεδιάζοντας, αναπτύσσοντας και λειτουργώντας παραγωγικά τα απαραίτητα πληροφοριακά συστήματα, (η) 
την αρμοδιότητα παροχής Ψηφιακών Πιστοποιητικών 
προς το σύνολο των Δημοσίων Φορέων είτε μέσω συμβάσεων, συμφωνιών και συνεργασιών που υφίσταντο 
κατά την έναρξη ισχύος του παρόντος είτε μέσω των 
οργανωτικών δομών της σε συνεργασία με τις συναρμόδιες υπηρεσίες του Υπουργείου, (θ) τη σχεδίαση και 
την ανάπτυξη του πλαισίου ασφαλείας πληροφοριακών 
συστημάτων του τομέα αρμοδιότητάς της και ιδίως του 
Υπουργείου Ψηφιακής Διακυβέρνησης, του Υπουργείου 
Οικονομικών και των πληροφοριακών συστημάτων που 
φιλοξενούνται στις υπολογιστικές υποδομές του Υπουργείου Ψηφιακής Διακυβέρνησης. Το πλαίσιο ασφάλειας 
και ο τρόπος εφαρμογής του συνδιαμορφώνονται σε 
συνεργασία με αρμόδιες οργανικές μονάδες ασφάλειας πληροφοριακών συστημάτων των συνεργαζόμενων 
φορέων, (ι) τον καθορισμό των εκπαιδευτικών αναγκών 
σε θέματα Τ.Π.Ε. των στελεχών της, καθώς και των χρηστών των πληροφοριακών συστημάτων που λειτουργεί 
παραγωγικά, (ια) την αποκλειστική υλοποίηση της συνολικής διαλειτουργικότητας μεταξύ των φορέων Δημόσιας Διοίκησης, της διατομεακής διαλειτουργικότητας 
και της διαλειτουργικότητας των επιμέρους μητρώων 
των φορέων της Δημόσιας Διοίκησης, ως μοναδικός 
αρμόδιος φορέας της, την ανάπτυξη και την παραγωγική λειτουργία του Κέντρου Διαλειτουργικότητας και 
τον συντονισμό και την υλοποίηση όλων των σχετικών 
δράσεων σε συνεργασία με τους αρμόδιους φορείς,
(ιβ) τον σχεδιασμό δράσεων και τη μέριμνα για την κεντρικοποίηση διαχείρισης αδειών χρήσης εμπορικού λογισμικού του συνόλου των Δημοσίων Φορέων, συνάπτοντας κεντρικοποιημένες κυβερνητικές συμφωνίες με τις 
εταιρίες παροχής τέτοιου είδους λογισμικού, με σκοπό 
την εξοικονόμηση πόρων και την οικονομία κλίμακος, 
αναφορικά με το κόστος απόκτησης και συντήρησής 
τους καθώς επίσης και τον ορισμό και την υλοποίηση 
πολιτικών με σκοπό την αντιμετώπιση της πειρατείας λογισμικού, (ιγ) τον συντονισμό των τεχνολογικών 
κατευθύνσεων και επιλογών αξιοποίησης του Ενιαίου 
Δημοσίου Τηλεπικοινωνιακού Δικτύου ΣΥΖΕΥΞΙΣ, στο 
πλαίσιο των αρμοδιοτήτων σχεδιασμού πληροφοριακών συστημάτων της ευρύτερης Δημόσιας Διοίκησης, 
(ιδ) την ανάπτυξη και τη διαχείριση του ενιαίου συστήματος παροχής υπηρεσιών ηλεκτρονικών υπηρεσιών 
και προμήθειας των αναγκαίων πληροφοριακών συστημάτων με τον τίτλο «Δίκτυο Δημόσιου Τομέα (ΔΔΤ)», 
σύμφωνα με το άρθρο 39 του ν. 3979/2011 (Α’ 138),
(ιε) τη λειτουργία ως το μοναδικό σημείο υποδοχής τιμολογίων για τις Δημόσιες Συμβάσεις και Προμήθειες 
και ως ο κόμβος δρομολόγησης των στοιχείων τους 
στα πληροφοριακά συστήματα των αρμοδίων φορέων 
μέσω του Κέντρου Διαλειτουργικότητας, (ιστ) κάθε άλλη 
ενέργεια που είναι απαραίτητη στο πλαίσιο άσκησης 
των αρμοδιοτήτων της και (ιζ) το συνολικό σχεδιασμό 
των αναγκαίων πληροφοριακών συστημάτων για τους 
τομείς αρμοδιότητάς της.
3. Η Γ.Γ.Π.Σ.Δ.Δ. ορίζεται ως Εθνική Αρχή ΡΕΡΡΟL 
(ΡΕΡΡΟL Αuthority) με αρμοδιότητα να διευκολύνει τις 
ηλεκτρονικές δημόσιες συμβάσεις και την ηλεκτρονική 
διακυβέρνηση σε περιφερειακό ή εθνικό επίπεδο εντός 
της Ευρώπης (ΕΟΧ), καθορίζοντας σε εθνικό επίπεδο 
την πολιτική ηλεκτρονικής τιμολόγησης στους κανόνες 
ανταλλαγής τιμολογίων και στον καθορισμό των σχετικών τεχνικών προτύπων.
4. Η Γ.Γ.Π.Σ.Δ.Δ. λειτουργεί καθημερινά και όλο το εικοσιτετράωρο για την άσκηση των αρμοδιοτήτων της. 
Με απόφαση του Υπουργού Ψηφιακής Διακυβέρνησης 
κυρώνεται λεπτομερής κανονισμός λειτουργίας και υποστήριξης των πληροφοριακών συστημάτων αρμοδιότητάς της.
5. Η Γενική Γραμματεία Πληροφοριακών Συστημάτων 
Δημόσιας Διοίκησης (Γ.Γ.Π.Σ.Δ.Δ.) του Υπουργείου Ψηφιακής Διακυβέρνησης διαρθρώνεται ως εξής: (α) Αυτοτελές Τμήμα Στρατηγικής, Προγραμματισμού και Διαχείρισης Έργων, (β) Αυτοτελές Τμήμα Ασφάλειας, (γ) Γενική 
Διεύθυνση Υποδομών Πληροφορικής και Επικοινωνιών 
Δημόσιας Διοίκησης και (δ) Γενική Διεύθυνση Ανάπτυξης 
και Παραγωγικής Λειτουργίας Πληροφοριακών Συστημάτων Οικονομικού Τομέα και Δημόσιας Διοίκησης.
Άρθρο 26
Αυτοτελές Τμήμα Στρατηγικής, 
Προγραμματισμού και Διαχείρισης Έργων
Το Αυτοτελές Τμήμα Στρατηγικής, Προγραμματισμού 
και Διαχείρισης Έργων έχει τις εξής αρμοδιότητες: (α) την 
εισήγηση για τον προσδιορισμό της στρατηγικής της 
Γενικής Γραμματείας Πληροφοριακών Συστημάτων Δημόσιας Διοίκησης και τον σχεδιασμό συγχρηματοδοτούμενων και μη πράξεων/έργων και προγραμμάτων σε συνεργασία με τις συναρμόδιες υπηρεσίες του Υπουργείου, 
(β) τον συντονισμό της αναπτυξιακής δράσης της Γενικής 
Γραμματείας Πληροφοριακών Συστημάτων Δημόσιας 
Διοίκησης, τον καθορισμός των τακτικών στόχων και την 
παρακολούθηση της επίτευξης αυτών, για τη λειτουργία 
των οργανικών μονάδων αυτής σε συνεργασία με τις συναρμόδιες υπηρεσίες του Υπουργείου, (γ) τη σύναψη και 
την παρακολούθηση των προγραμματικών συμβάσεων, 
προγραμματικών συμφωνιών, πρωτοκόλλων, μνημονίων 
και συμφωνιών συνεργασίας με άλλες οργανικές μονάδες των Υπουργείων Ψηφιακής Διακυβέρνησης και Οικονομικών, Ανεξαρτήτων Αρχών, φορέων της Δημόσιας 
Διοίκησης ή διεθνών φορέων και οργανισμών και την 
παρακολούθηση εκπλήρωσης των αμοιβαίων υποχρεώσεων, (δ) την παρακολούθηση της συνολικής προόδου 
των πράξεων/έργων που υλοποιούνται σύμφωνα με τον 
προγραμματισμό και ειδικότερα των συγχρηματοδοτούμενων πράξεων των Επιχειρησιακών Σχεδίων του 
Υπουργείου Οικονομικών και των συνεργαζόμενων φορέων της Δημόσιας Διοίκησης, συνεργαζόμενο με τους 
αρμόδιους εγκριτικούς φορείς, με τις αρμόδιες Διαχειριστικές Αρχές, Υπηρεσίες και Ανεξάρτητες Αρχές για την 
υιοθέτηση μέτρων αντιμετώπισης προβλημάτων, όπου 
απαιτείται. Επίσης παρακολουθεί την πρόοδο επίτευξης των δεικτών των πράξεων αυτών που συμβάλλουν 
στους στόχους των Υπουργείων και συντάσσει περιοδικές εκθέσεις προόδου που τις υποβάλλει στον καθ’ ύλην 
αρμόδιο Γενικό Γραμματέα στις οποίες περιλαμβάνονται 
και μέτρα αντιμετώπισης τυχόν προβλημάτων, (ε) την 
υποστήριξη των υπηρεσιών και των εποπτευόμενων 
φορέων των Υπουργείων Ψηφιακής Διακυβέρνησης και 
Οικονομικών κατά τον σχεδιασμό πράξεων/δράσεων/
έργων που εναρμονίζονται με το Επιχειρησιακό Σχέδιο 
των εν λόγω Υπουργείων στον τομέα της πληροφορικής και επικοινωνιών. Στο πλαίσιο αυτό, σχεδιάζει και 
εισηγείται τις προδιαγραφές, τις απαιτήσεις ωρίμανσης 
και το χρονοδιάγραμμα ενεργειών των απαιτούμενων 
προϋποθέσεων υλοποίησης των πράξεων/δράσεων/έργων που προωθούνται προς υλοποίηση σε συνεργασία 
με τις αρμόδιες Υπηρεσίες των Υπουργείων Ψηφιακής 
Διακυβέρνησης και Οικονομικών, (στ) την εισήγηση 
προτάσεων για τη διαμόρφωση του απαραίτητου νομοθετικού και κανονιστικού πλαισίου για την υλοποίηση 
αυτών των πράξεων/δράσεων/έργων, σε συνεργασία 
με τις αρμόδιες υπηρεσίες των Υπουργείων Ψηφιακής 
Διακυβέρνησης και Οικονομικών, (ζ) τη διεκπεραίωση 
διαδικασιών με τις Διαχειριστικές Αρχές συγχρηματοδοτούμενων πράξεων/έργων και την τήρηση των φακέλων 
αυτών, καθώς και τη μέριμνα για τις κατά περίπτωση 
απαραίτητες εγκρίσεις από τους εκάστοτε αρμόδιους 
φορείς για την έναρξη των διαδικασιών προμηθειών από 
τις αρμόδιες Διευθύνσεις, (η) την εκπόνηση μελετών για 
τον εκσυγχρονισμό και τη βελτίωση των συστημάτων και 
των υπηρεσιών που παρέχει η Γενική Γραμματεία Πληροφοριακών Συστημάτων Δημόσιας Διοίκησης προς τις 
υπηρεσίες των Υπουργείων Ψηφιακής Διακυβέρνησης 
και Οικονομικών, φορέων της Δημόσιας Διοίκησης, Ανεξάρτητων Αρχών ή διεθνών φορέων και οργανισμών, 
καθώς και την παρακολούθηση εκπλήρωσης των αμοιβαίων υποχρεώσεων, (θ) τον χρονικό, οικονομικό και 
λειτουργικό προγραμματισμό όλων των δράσεων και 
των πράξεων/έργων πληροφορικής και επικοινωνιών 
της Γενικής Γραμματείας Πληροφοριακών Συστημάτων 
Δημόσιας Διοίκησης, με σκοπό την καλύτερη διαχείριση 
και ενσωμάτωσή τους σε λειτουργία καθώς και τη μέριμνα για την ευθυγράμμιση τόσο των νέων πράξεων/
έργων με τους στρατηγικούς σκοπούς αυτής όσο και 
των αιτημάτων όλων των δράσεων, σε συνεργασία με 
τις κατά λόγο αρμοδιότητας Υπηρεσίες της Γ.Γ.Π.Σ.Δ.Δ., 
με τον εκάστοτε συμφωνημένο προγραμματισμό της 
Γ.Γ.Π.Σ.Δ.Δ. πριν την έναρξη των διαδικασιών προμηθειών από τις αρμόδιες Διευθύνσεις, (ι) την προετοιμασία 
των σχεδίων διαγωνισμών και σχεδίων συμβάσεων ανεξαρτήτως πηγής χρηματοδότησης, σε συνεργασία με 
τη Διεύθυνση Προμηθειών και Διοικητικής Μέριμνας 
του Υπουργείου Ψηφιακής Διακυβέρνησης, (ια) τη διερεύνηση των αναγκών, τη συνεργασία με τις αρμόδιες 
υπηρεσίες των Υπουργείων Ψηφιακής Διακυβέρνησης 
και Οικονομικών, και του Εθνικού Κέντρου Δημόσιας Διοίκησης και Αυτοδιοίκησης (Ε.Κ.Δ.Δ.Α.), τον σχεδιασμό 
και τον συντονισμό της υλοποίησης των εκπαιδευτικών 
δράσεων του προσωπικού της Γενικής Γραμματείας 
Πληροφοριακών Συστημάτων Δημόσιας Διοίκησης και 
των πράξεων/έργων Πληροφορικής, Επικοινωνιών των 
Υπουργείων Ψηφιακής Διακυβέρνησης και Οικονομικών 
και των χρηστών των πληροφοριακών συστημάτων που 
φιλοξενούνται στις υποδομές του Υπουργείου Ψηφιακής 
Διακυβέρνησης στον τομέα πληροφορικής και επικοινωνιών, (ιβ) τη μέριμνα για εισήγηση σύστασης, συγκρότησης και ορισμού μελών Ομάδων Διοίκησης Έργων, 
όπου απαιτούνται, των πράξεων/έργων, στην αρμόδια 
Διεύθυνση του Υπουργείου, (ιγ) την παρακολούθηση της 
πορείας των διαδικασιών διαβούλευσης, δημοσίευσης, 
αξιολόγησης των διαγωνισμών και την εκτέλεση των 
αναγκαίων ενεργειών για την ομαλή ολοκλήρωσή τους, 
σε συνεργασία με τις καθ’ ύλην αρμόδιες υπηρεσίες, (ιδ) 
την καταγραφή των δυνατοτήτων της βέλτιστης αξιοποίησης του έτοιμου λογισμικού και του εξοπλισμού και την 
παρακολούθηση των συμβάσεων συντήρησης αυτών και 
(ιε) την υποστήριξη και τήρηση αρχείων/φακέλων των 
Επιτροπών των πράξεων/έργων.
Άρθρο 27
Αυτοτελές Τμήμα Ασφάλειας
Το Αυτοτελές Τμήμα Ασφάλειας έχει τις εξής αρμοδιότητες: (α) τη μέριμνα για τη σχεδίαση και ανάπτυξη του 
πλαισίου ασφαλείας πληροφοριακών συστημάτων των 
Υπουργείων Ψηφιακής Διακυβέρνησης και Οικονομικών, 
καθώς και των πληροφοριακών συστημάτων άλλων φορέων που φιλοξενούνται στις κεντρικές υπολογιστικές 
υποδομές του Υπουργείου Ψηφιακής Διακυβέρνησης, με 
τους οποίους υπάρχει συμφωνία συνεργασίας/επιπέδου 
εξυπηρέτησης ή άλλο κείμενο στο οποίο προβλέπεται η 
παροχή υπηρεσιών ασφάλειας, συμπεριλαμβανομένης 
της Ανεξάρτητης Αρχής Δημοσίων Εσόδων (Α.Α.Δ.Ε.). 
Στις προαναφερόμενες περιπτώσεις, το πλαίσιο ασφάλειας και ο τρόπος εφαρμογής του συνδιαμορφώνονται 
σε συνεργασία με αρμόδιες οργανικές μονάδες ασφάλειας πληροφοριακών συστημάτων των φορέων αυτών,
(β) τη μέριμνα για τη σχεδίαση κατευθυντήριων γραμμών για το πλαίσιο ασφάλειας πληροφοριακών συστημάτων των φορέων της Δημόσιας Διοίκησης και τη λήψη 
των απαραίτητων τεχνικών και οργανωτικών μέτρων για 
την προστασία των δεδομένων, σε συνεργασία και με 
τις άλλες οργανικές μονάδες του Υπουργείου Ψηφιακής 
Διακυβέρνησης, (γ) την καθοδήγηση και υποστήριξη των 
οργανικών μονάδων των Υπουργείων Ψηφιακής Διακυβέρνησης και Οικονομικών, καθώς και των Ομάδων και 
Επιτροπών για την ορθή εφαρμογή του πλαισίου ασφαλείας. Εφόσον προβλέπεται από θεσμικό/κανονιστικό 
πλαίσιο ή σχετική συμφωνία συνεργασίας, παρέχεται 
καθοδήγηση και υποστήριξη αρμοδίων οργανικών μονάδων ασφαλείας φορέων των οποίων τα πληροφοριακά 
συστήματα φιλοξενούνται και υποστηρίζονται από το 
Υπουργείο Ψηφιακής Διακυβέρνησης, συμπεριλαμβανομένης της Ανεξάρτητης Αρχής Δημοσίων Εσόδων, (δ) τη 
διαχείριση περιστατικών ασφαλείας που καταγράφονται 
και γνωστοποιούνται στα Υπουργεία Ψηφιακής Διακυβέρνησης και Οικονομικών. Για περιστατικά ασφαλείας 
τα οποία άπτονται αρμοδιότητας φορέων που φιλοξενούνται και υποστηρίζονται από το Υπουργείο Ψηφιακής 
Διακυβέρνησης (συμπεριλαμβανομένης της Α.Α.Δ.Ε.), 
η έρευνα και διαχείριση των περιστατικών διενεργείται 
από τις αρμόδιες οργανικές μονάδες ασφαλείας αυτών, 
ενώ η τελική αναφορά περιστατικού συντάσσεται από το 
Αυτοτελές Τμήμα Ασφάλειας, (ε) τη σχεδίαση και έγκριση 
διαδικασιών και λοιπών μέτρων ασφαλείας, συμπεριλαμβανομένων και των διαδικασιών και μέτρων φυσικής ασφάλειας, που απαιτούνται από το εφαρμοζόμενο 
πλαίσιο ασφάλειας, σε συνεργασία με τις εμπλεκόμενες 
οργανικές μονάδες των Υπουργείων Ψηφιακής Διακυβέρνησης και Οικονομικών ή με τις οργανικές μονάδες 
ασφάλειας άλλων φορέων στην περίπτωση φιλοξενούμενων πληροφοριακών συστημάτων, (στ) την αποκλειστική παροχή πληροφοριών που προκύπτουν από τα 
αρχεία καταγραφής των πληροφοριακών συστημάτων 
αρμοδιότητας των Υπουργείων Ψηφιακής Διακυβέρνησης και Οικονομικών σε αρμόδια άτομα ή Αρχές στα 
οποία επιτρέπεται βάσει του ισχύοντος νομικού πλαισίου 
η αποκάλυψη τέτοιων πληροφοριών στο πλαίσιο υπηρεσιακών τους υποθέσεων. Ομοίως, την αποκλειστική 
συνδρομή σε θέματα ασφάλειας πληροφοριακών συστημάτων και δεδομένων σε αρμόδιες οργανικές μονάδες φορέων που φιλοξενούνται και υποστηρίζονται από 
το Υπουργείο Ψηφιακής Διακυβέρνησης, στο πλαίσιο 
διερεύνησης περιστατικών ασφαλείας ή διενέργειας 
εσωτερικών ελέγχων, (ζ) τη μέριμνα για τη σχεδίαση 
και ανάπτυξη εκπαιδευτικών προγραμμάτων ασφάλειας 
πληροφοριακών συστημάτων, σύμφωνα με τα οριζόμενα στο πλαίσιο ασφάλειας των Υπουργείων Ψηφιακής 
Διακυβέρνησης και Οικονομικών. Για την εφαρμογή των 
ως άνω προγραμμάτων στο προσωπικό των Υπουργείων, 
θα πρέπει να υπάρχει συνεργασία και με τις αρμόδιες 
Υπηρεσίες εκπαίδευσης των Υπουργείων. Για εξειδικευμένα προγράμματα εκπαιδεύσεων ασφαλείας τα οποία 
άπτονται αρμοδιότητας φορέων που φιλοξενούνται και 
υποστηρίζονται από το Υπουργείο Ψηφιακής Διακυβέρνησης, (συμπεριλαμβανομένης της Α.Α.Δ.Ε.), οι δράσεις 
αυτές συντονίζονται σε συνεργασία με αρμόδιες οργανικές μονάδες ασφαλείας ή και με τις αρμόδιες οργανικές 
μονάδες εκπαίδευσης των φορέων αυτών, (η) τη μέριμνα 
για την τήρηση του πλαισίου ασφάλειας στο πλαίσιο διενέργειας αλλαγών στα συστήματα αρμοδιότητας των 
Υπουργείων Ψηφιακής Διακυβέρνησης και Οικονομικών, 
καθώς και τη συμμόρφωση των σχετικών σχεδιαζόμενων τεχνικών λύσεων που προτείνονται από οργανικές 
μονάδες των Υπουργείων Ψηφιακής Διακυβέρνησης και 
Οικονομικών σύμφωνα με τα οριζόμενα στο εφαρμοζόμενο πλαίσιο ασφάλειας, (θ) την παρακολούθηση και 
τον συντονισμό δράσεων ανάλυσης επικινδυνότητας και 
αξιολόγησης ασφάλειας συστημάτων αρμοδιότητας των 
Υπουργείων Ψηφιακής Διακυβέρνησης και Οικονομικών, που εκτελούνται από εξειδικευμένους εξωτερικούς 
συνεργάτες, (ι) τον κεντρικό συντονισμό δράσεων των 
Υπουργείων Ψηφιακής Διακυβέρνησης και Οικονομικών 
με αρμόδιες ελεγκτικές και εποπτικές αρχές ασφαλείας, 
συμπεριλαμβανομένης της Αρχής Προστασίας Δεδομένων Προσωπικού Χαρακτήρα, καθώς και την εκπροσώπηση των Υπουργείων σε οριζόντιες δράσεις ασφαλείας με άλλους δημόσιους ή ιδιωτικούς φορείς και (ια) 
τον κεντρικό συντονισμό έργων μεγάλης κρισιμότητας 
ως προς την ασφάλεια πληροφοριακών συστημάτων, 
πρωτίστως έργων αναβάθμισης της ασφάλειας των 
Υπουργείων Ψηφιακής Διακυβέρνησης και Οικονομικών συμπεριλαμβανομένου του έργου προετοιμασίας 
της Γ.Γ.Π.Σ.Δ.Δ. για λήψη πιστοποίησης ΙSΟ 27001, καθώς 
και έργων που διενεργούνται στο πλαίσιο υλοποίησης 
διεθνών συνεργασιών και συμφωνιών των Υπουργείων 
με υψηλές απαιτήσεις ασφάλειας συμπεριλαμβανόμενων των FΑΤCΑ, ΕUDΑC/DΑC2, ΟΟΣΑ CRS.
Άρθρο 28
Γενική Διεύθυνση Υποδομών Πληροφορικής και 
Επικοινωνιών Δημόσιας Διοίκησης
1. Η Γενική Διεύθυνση Υποδομών Πληροφορικής και 
Επικοινωνιών Δημόσιας Διοίκησης έχει ως στρατηγικό 
στόχο τον αποτελεσματικό συντονισμό, την καθοδήγηση 
και την εποπτεία των Διευθύνσεων της Γενικής Διεύθυνσης σχετικά με την ορθή και ενιαία λειτουργία τους, και 
τη διασφάλιση της χρήσης των βέλτιστων πρακτικών, 
μεθοδολογιών και τεχνολογιών πληροφορικής και τηλεπικοινωνιών.
2. Η Γενική Διεύθυνση Υποδομών Πληροφορικής και 
Επικοινωνιών Δημόσιας Διοίκησης διαρθρώνεται σε Διευθύνσεις, ως εξής: (α) Διεύθυνση Διαχείρισης Υπολογιστικών Υποδομών - Κυβερνητικού Νέφους, (β) Διεύθυνση Λειτουργίας Οριζόντιων Συστημάτων, Εκτυπώσεων, 
Λειτουργικής Υποστήριξης και Υποστήριξης Χρηστών 
και (γ) Διεύθυνση Διαχείρισης, Ανάπτυξης και Υποστήριξης Εθνικού Συστήματος Ηλεκτρονικών Δημοσίων 
Συμβάσεων (Ε.Σ.Η.ΔΗ.Σ.).
Άρθρο 29
Διεύθυνση Διαχείρισης Υπολογιστικών 
Υποδομών - Κυβερνητικού Νέφους
1. Επιχειρησιακοί στόχοι της Διεύθυνσης Διαχείρισης 
Υπολογιστικών Υποδομών - Κυβερνητικού Νέφους είναι 
ο γενικός σχεδιασμός και η επιλογή των τεχνολογιών και 
της αρχιτεκτονικής των υπολογιστικών περιβαλλόντων 
του Υπουργείου Ψηφιακής Διακυβέρνησης, του Υπουργείου Οικονομικών καθώς και φορέων της Δημόσιας Διοίκησης και Ανεξάρτητων Αρχών που φιλοξενούνται στις 
υποδομές που διαχειρίζεται η Διεύθυνση, ο σχεδιασμός, 
η κατάρτιση απαιτήσεων και τεχνικών προδιαγραφών 
για την προμήθεια, την παρακολούθηση/εποπτεία, τη 
συντήρηση και τη διατήρηση της εύρυθμης και αδιάλειπτης λειτουργίας των κεντρικών, των περιφερειακών 
και εφεδρικών υπολογιστικών συστημάτων (υλικού και λογισμικού συστήματος), των συστημάτων διαχείρισης 
Βάσεων Δεδομένων, του Λογισμικού Διάχυσης Εφαρμογών, των συστημάτων περιμετρικής ασφάλειας, καθώς 
και των Δικτυακών και Τηλεπικοινωνιακών Υποδομών 
του Υπουργείου Ψηφιακής Διακυβέρνησης, του Υπουργείου Οικονομικών, της Ανεξάρτητης Αρχής Δημοσίων 
Εσόδων και λοιπών φορέων της Δημόσιας Διοίκησης, 
εφόσον υπάρχει σχετική συμφωνία συνεργασίας, η ορθή 
εφαρμογή μέτρων προστασίας υποδομών, λογισμικών 
και δεδομένων, από επίβουλες και κακόβουλες επεμβάσεις και η παροχή υπηρεσιών φιλοξενίας και διαχείρισης 
των κεντρικών υπολογιστικών και τηλεπικοινωνιακών 
υποδομών στο Υπουργείο Ψηφιακής Διακυβέρνησης, για 
λογαριασμό του Υπουργείου Ψηφιακής Διακυβέρνησης, 
του Υπουργείου Οικονομικών καθώς και άλλων φορέων 
της Δημόσιας Διοίκησης και Ανεξαρτήτων Αρχών εφόσον έχουν εγκατεστημένες εφαρμογές ή/και πληροφοριακά συστήματα στις εν λόγω κεντρικές υποδομές.
2. Η Διεύθυνση Διαχείρισης Υπολογιστικών Υποδομών - Κυβερνητικού Νέφους συγκροτείται από τα ακόλουθα Τμήματα: (α) Τμήμα Α’- Διαχείρισης Κεντρικών 
Υποδομών, Λειτουργικών Συστημάτων και Δικτύων, (β) 
Τμήμα Β’- Διαχείρισης Διαδικτυακών Υπηρεσιών, Εφαρμογών και Βάσεων Δεδομένων, (γ) Τμήμα Γ’- Διαχείρισης 
Περιφερειακού Τερματικού Εξοπλισμού και Λογισμικού, 
εντός του οποίου λειτουργεί Γραφείο Τεχνικής Υποστήριξης Περιφερειακού Τερματικού Εξοπλισμού και Λογισμικού και (δ) Τμήμα Δ’ - Διαχείρισης Δικτύων Δημόσιας 
Διοίκησης.
3. Το Τμήμα Α’- Διαχείρισης Κεντρικών Υποδομών και 
Λειτουργικών Συστημάτων έχει τις εξής αρμοδιότητες: 
(α) τον σχεδιασμό, τη διαχείριση, τη συντήρηση και 
την παραμετροποίηση του κεντρικού υπολογιστικού 
εξοπλισμού, καθώς και περιφερειακών servers, του κεντρικού εξοπλισμού αποθήκευσης (SΑΝ, ΝΑS), και του 
εξοπλισμού αντιγράφων ασφαλείας, τόσο για τα κύρια 
κεντρικά υπολογιστικά του Υπουργείου Ψηφιακής Διακυβέρνησης όσο και του αντίστοιχου εξοπλισμού των 
υπολογιστικών κέντρων ανάκαμψης από καταστροφές 
(disaster recovery sites), (β) τον σχεδιασμό, τη διαχείριση, 
τη συντήρηση και την παραμετροποίηση του λογισμικού 
κεντρικής διαχείρισης των συστημάτων, του λογισμικού 
της εικονικοποίησης των συστημάτων, του λογισμικού 
λειτουργικών συστημάτων, του λογισμικού της διαχείρισης των κεντρικών αποθηκευτικών διατάξεων και 
αντιγράφων ασφαλείας, της τήρησης σύμφωνα με τις 
εκάστοτε πολιτικές αντιγράφων ασφαλείας σε επίπεδο 
αρχείων, και ολόκληρων υπολογιστικών μηχανών (file systems και full system backup), (γ) τον σχεδιασμό, τη 
διαχείριση, τη συντήρηση και την παραμετροποίηση 
του κεντρικού δικτυακού εξοπλισμού και του δικτυακού εξοπλισμού ασφάλειας και δομημένης καλωδίωσης 
των κτιρίων του Υπουργείου Ψηφιακής Διακυβέρνησης, 
(δ) τον σχεδιασμό (σε συνεργασία με το Τμήμα Γ’ της ίδιας Διεύθυνσης) του λογισμικού κεντρικής διαχείρισης 
των περιφερειακών δικτυακών συσκευών και συσκευών 
ασφάλειας (ΝΜS), των λογισμικών των δικτυακών συσκευών καθώς και της διαχείρισης δικτυακών συσκευών 
ασφαλείας, διαχείρισης συστημάτων και δικτύων, των 
δικτυακών υπηρεσιών (ε) την εισήγηση για άδεια χορήγησης εξαίρεσης από την απαγόρευση προμήθειας νέου 
εξοπλισμού κεντρικών εξυπηρετητών από τους Φορείς 
του Δημόσιου Τομέα και του ευρύτερου Δημόσιου Τομέα 
κατά την έννοια του άρθρου 3 του ν. 3979/2011 (Α’ 138), 
σύμφωνα με τα προβλεπόμενα στην παράγραφο 3 του 
άρθρου 48 του ν. 4623/2019 (Α’ 134), (στ) τη διαχείριση 
και την επικαιροποίηση του πληροφοριακού συστήματος «Υποβολής αιτημάτων προμήθειας εξοπλισμού και 
αδειών λογισμικού» και (ζ) τον σχεδιασμό, υλοποίηση, 
διατήρηση του Μητρώου Εξοπλισμού της Δημόσιας Διοίκησης και την επικαιροποίησή του.
4. Το Τμήμα Β’- Διαχείρισης Διαδικτυακών Υπηρεσιών, 
Εφαρμογών και Βάσεων Δεδομένων έχει τις εξής αρμοδιότητες: (α) τον σχεδιασμό, την ανάπτυξη, την εγκατάσταση, τη διαχείριση, την παραμετροποίηση και την 
παρακολούθηση του λογισμικού διάχυσης εφαρμογών 
(Μiddleware) που αφορά στον Web και στον Αpplication 
server, στο λογισμικό LDΑΡ, στο λογισμικό Διαδικτυακής Πύλης (Ρortal), στο Λογισμικό Software Distribution 
αλλά και κάθε άλλο middleware λογισμικό, (β) τον σχεδιασμό, την ανάπτυξη, την εγκατάσταση, τη διαχείριση, 
την παραμετροποίηση και την παρακολούθηση των Συστημάτων Διαχείρισης Βάσεων Δεδομένων (DΒΜS), του 
λογισμικού δημιουργίας αντιγράφων ασφαλείας Βάσεων 
Δεδομένων και του λογισμικού διαχείρισης Βάσεων Δεδομένων και (γ) την εισήγηση για άδεια χορήγησης εξαίρεσης από την απαγόρευση προμήθειας νέων αδειών 
χρήσης πλατφόρμας λογισμικού από τους Φορείς του 
Δημόσιου Τομέα και του ευρύτερου Δημόσιου Τομέα 
κατά την έννοια του άρθρου 3 του ν. 3979/2011 (Α’ 138), 
σύμφωνα με τα προβλεπόμενα στην παράγραφο 3 του 
άρθρου 48 του ν. 4623/2019 (Α’ 134).
5. Το Τμήμα Γ’ - Διαχείρισης Περιφερειακού Τερματικού 
Εξοπλισμού και Λογισμικού έχει τις εξής αρμοδιότητες: 
(α) την κατανομή, εγκατάσταση, παραμετροποίηση και 
διαχείριση περιφερειακού τερματικού εξοπλισμού (ενδεικτικά, προσωπικών υπολογιστών, εκτυπωτών) τόσο σε 
κεντρικό όσο και περιφερειακό επίπεδο υπηρεσιών του 
Υπουργείου Ψηφιακής Διακυβέρνησης και του Υπουργείου Οικονομικών, (β) την εγκατάσταση, παραμετροποίηση 
και διαχείριση περιφερειακού τερματικού εξοπλισμού 
(ενδεικτικά, προσωπικών υπολογιστών, εκτυπωτών) τόσο 
σε κεντρικό όσο και περιφερειακό επίπεδο Υπηρεσιών 
της Α.Α.Δ.Ε. και άλλων φορέων της Δημόσιας Διοίκησης, 
εφόσον υπάρχει σχετική πρόβλεψη μέσω του θεσμικού/
κανονιστικού πλαισίου ή σχετικής συμφωνίας συνεργασίας, (γ) το σχεδιασμό, τη διαχείριση, συντήρηση και παραμετροποίηση του περιφερειακού δικτυακού εξοπλισμού, 
(δ) τον σχεδιασμό, τη διαχείριση, συντήρηση και παραμετροποίηση των περιφερειακών servers (σε συνεργασία με το Τμήμα Α’ της ίδιας Διεύθυνσης), (ε) τη σύνταξη 
προδιαγραφών δομημένης καλωδίωσης ασθενών και 
ισχυρών ρευμάτων (παθητικά στοιχεία εξοπλισμού) και 
δικτυακού εξοπλισμού (switches) περιφερειακών κτιρίων 
των Υπηρεσιών του Υπουργείου Ψηφιακής Διακυβέρνησης, του Υπουργείου Οικονομικών και της Ανεξάρτητης 
Αρχής Δημοσίων Εσόδων για την ομαλή λειτουργία των 
πληροφοριακών συστημάτων, (στ) τον σχεδιασμό (σε συνεργασία με το Τμήμα Α’ της ίδιας Διεύθυνσης), τη διαχείριση, συντήρηση και παραμετροποίηση του λογισμικού 
κεντρικής διαχείρισης των περιφερειακών δικτυακών 
συσκευών και συσκευών ασφάλειας (ΝΜS), των λογισμικών των δικτυακών συσκευών καθώς και της διαχείρισης 
δικτυακών συσκευών ασφαλείας, διαχείρισης συστημάτων και δικτύων, των δικτυακών υπηρεσιών, (ζ) τον 
σχεδιασμό και τη διαχείριση υποδομής Αctive Directory, 
(η) τη διαχείριση συστήματος παρακολούθησης παγίων 
εξοπλισμού (asset Μanagement) του Υπουργείου Ψηφιακής Διακυβέρνησης, του Υπουργείου Οικονομικών και 
των συνεργαζόμενων φορέων της Δημόσιας Διοίκησης 
και των Ανεξάρτητων Αρχών, εφόσον υπάρχει σχετική 
πρόβλεψη μέσω του θεσμικού/κανονιστικού πλαισίου ή 
σχετικής συμφωνίας συνεργασίας, (θ) την εγκατάσταση 
υποστηρικτικών εφαρμογών θέσεων εργασίας, (ι) τη διαχείριση και συντήρηση του εξοπλισμού και λογισμικού 
τηλεφωνίας των κτιρίων των περιφερειακών υποδομών 
των Υπηρεσιών του Υπουργείου Ψηφιακής Διακυβέρνησης και του Υπουργείου Οικονομικών, (ια) την τηλεφωνική και εξ αποστάσεως τεχνική υποστήριξη δευτέρου 
επιπέδου στις περιφερειακές υποδομές των Υπηρεσιών του Υπουργείου Ψηφιακής Διακυβέρνησης και του 
Υπουργείου Οικονομικών, (ιβ) την τηλεφωνική τεχνική 
υποστήριξη τρίτου επιπέδου στις περιφερειακές υποδομές των Υπηρεσιών του Υπουργείου Ψηφιακής Διακυβέρνησης και του Υπουργείου Οικονομικών, (ιγ) την επίλυση 
προβλημάτων και την παροχή τεχνικής υποστήριξης στις 
περιφερειακές υποδομές των υπηρεσιών του Υπουργείου Ψηφιακής Διακυβέρνησης και του Υπουργείου Οικονομικών και την επιτόπια εκπαίδευση του χρήστη, (ιδ) τη 
σύνταξη προδιαγραφών για τον περιφερειακό εξοπλισμό 
(ΡC, printers, plotters, fax, πολυμηχανήματα, δομημένη καλωδίωση, περιφερειακού δικτυακού εξοπλισμού) και 
(ιε) την επιτόπια επισκόπηση και τη σύνταξη εκθέσεων 
αποτύπωσης δομημένης καλωδίωσης. Στο Τμήμα Διαχείρισης Περιφερειακού Τερματικού Εξοπλισμού και 
Λογισμικού υπάγεται το Γραφείο Τεχνικής Υποστήριξης 
Περιφερειακού Τερματικού Εξοπλισμού και Λογισμικού, 
το οποίο εδρεύει στη Θεσσαλονίκη και υποστηρίζει το 
Τμήμα στην άσκηση των αρμοδιοτήτων του στις Περιφερειακές Υπηρεσίες του Υπουργείου Οικονομικών, μετά 
από εντολή του Προϊσταμένου του Τμήματος.
6. Το Τμήμα Δ’ - Διαχείρισης Δικτύων Δημόσιας Διοίκησης έχει τις εξής αρμοδιότητες: (α) τον σχεδιασμό, την 
ανάπτυξη, επιχειρησιακή και τεχνική διαχείριση και εκμετάλλευση των δικτύων τηλεπικοινωνιών της Δημόσιας 
Διοίκησης (ΣΥΖΕΥΞΙΣ, ΔΔΤ, κ.ά.), (β) την ανάπτυξη και 
διαχείριση του κανονιστικού πλαισίου για την παροχή 
τηλεπικοινωνιακών υπηρεσιών στην Δημόσια Διοίκηση, σε συνεργασία με τις άλλες οργανικές μονάδες του 
Υπουργείου Ψηφιακής Διακυβέρνησης, (γ) τον συντονισμό των τεχνολογικών κατευθύνσεων και επιλογών 
αξιοποίησης του Ενιαίου Δημοσίου Τηλεπικοινωνιακού 
Δικτύου ΣΥΖΕΥΞΙΣ, στο πλαίσιο των αρμοδιοτήτων σχεδιασμού πληροφοριακών συστημάτων της ευρύτερης 
Δημόσιας Διοίκησης, (δ) την παρακολούθηση ένταξης 
όλων των φορέων του δημοσίου στο Δίκτυο Δημοσίου 
Τομέα, (ε) την παρακολούθηση των τάσεων της αγοράς 
τηλεπικοινωνιών και την εισήγηση για την ενσωμάτωση νέων χαρακτηριστικών και υπηρεσιών στο Δίκτυο 
Δημοσίου Τομέα, (στ) τον σχεδιασμό, την ανάπτυξη και 
διαχείριση ηλεκτρονικών εφαρμογών που υποστηρίζουν 
το Δίκτυο Δημοσίου Τομέα (ΔΔΤ), σύμφωνα με το άρθρο 
39 του ν. 3979/2011 (Α’ 138), όπως έχει τροποποιηθεί και 
ισχύει, (ζ) την παρακολούθηση και την τεχνική διαχείριση των τηλεπικοινωνιακών υπηρεσιών και ασφάλειας 
που παρέχονται από το ΣΥΖΕΥΞΙΣ για το σύνολο του 
Υπουργείου Ψηφιακής Διακυβέρνησης, του Υπουργείου 
Οικονομικών, της Ανεξάρτητης Αρχής Δημοσίων Εσόδων και άλλων φορέων της Δημόσιας Διοίκησης, εφόσον 
προβλέπεται από σχετικό θεσμικό/κανονιστικό πλαίσιο 
ή σχετική συμφωνία συνεργασίας, (η) τη συνεργασία με 
το Τμήμα Γ’ της Διεύθυνσης Υποστήριξης Λειτουργίας 
Πληροφοριακών Συστημάτων Δημοσιονομικού Τομέα 
για την αποτελεσματικότερη αξιοποίηση των δεδομένων 
του Ε.ΣΥ.Π. στο πλαίσιο του Ενιαίου Δημοσίου Τηλεπικοινωνιακού Δικτύου ΣΥΖΕΥΞΙΣ και (θ) τη διαχείριση 
και συντήρηση του κεντρικού εξοπλισμού και λογισμικού τηλεφωνίας των κτιρίων του Υπουργείου Ψηφιακής 
Διακυβέρνησης.
Άρθρο 30
Διεύθυνση Λειτουργίας Οριζόντιων Συστημάτων, 
Εκτυπώσεων, Λειτουργικής Υποστήριξης και 
Υποστήριξης Χρηστών
1. Επιχειρησιακοί στόχοι της Διεύθυνσης Λειτουργίας 
Οριζόντιων Συστημάτων, Εκτυπώσεων, Λειτουργικής 
Υποστήριξης και Υποστήριξης Χρηστών, είναι η παροχή υποστήριξης στις υπηρεσίες του Υπουργείου Ψηφιακής Διακυβέρνησης, του Υπουργείου Οικονομικών, ή 
σε άλλους φορείς της Δημόσιας Διοίκησης ή/και Ανεξάρτητων Αρχών, εφόσον υπάρχει σχετική συμφωνία 
συνεργασίας, μέσω σύγχρονων μεθόδων επικοινωνίας, 
σε τεχνικά θέματα, ο σχεδιασμός, η επιτύπωση, η εκτύπωση, η εμφακέλωση, η διακίνηση και η εν γένει διαχείριση των εντύπων και των καταστάσεων φορολογικών 
στοιχείων του Υπουργείου Οικονομικών, καθώς και των 
αξιών του Ελληνικού Δημοσίου, η υποστήριξη εν γένει 
της λειτουργίας της Γενικής Διεύθυνσης, η ψηφιοποίηση δεδομένων των Υπηρεσιών της Γ.Γ.Π.Σ.Δ.Δ., μέσω 
συστημάτων εισαγωγής και καταγραφής δεδομένων, 
η παροχή υποστήριξης στους συναλλασσομένους με 
τη Γ.Γ.Π.Σ.Δ.Δ. μέσω σύγχρονων μεθόδων επικοινωνίας, σε θέματα χρήσης των παρεχόμενων υπηρεσιών, η 
υποστήριξη της παραγωγικής λειτουργίας, η συντήρηση και η επικαιροποίηση των πληροφοριακών συστημάτων, των μηχανογραφημένων εφαρμογών και των 
λοιπών συστημάτων λογισμικού όλων των εφαρμογών 
του Υπουργείου Οικονομικών που δεν εξυπηρετούνται 
από κεντρικά πληροφοριακά συστήματα αρμοδιότητας άλλων Διευθύνσεων της Γ.Γ.Π.Σ.Δ.Δ. και η υποστήριξη της παραγωγικής λειτουργίας, η συντήρηση και η 
επικαιροποίηση των πληροφοριακών συστημάτων και 
των μηχανογραφημένων εφαρμογών, που αφορούν στις 
εφαρμογές του Υπουργείου Ψηφιακής Διακυβέρνησης 
που δεν εξυπηρετούνται από κεντρικά πληροφοριακά συστήματα αρμοδιότητας άλλων Διευθύνσεων της 
Γ.Γ.Π.Σ.Δ.Δ.
2. Η Διεύθυνση Λειτουργίας Οριζόντιων Συστημάτων, 
Εκτυπώσεων, Λειτουργικής Υποστήριξης και Υποστήριξης Χρηστών συγκροτείται από τα ακόλουθα Τμήματα: (α) Τμήμα Α’- Λειτουργίας Οριζόντιων Εφαρμογών 
Υπουργείου Οικονομικών, (β) Τμήμα Β’- Λειτουργικής 
Μέριμνας και Διαχείρισης Υλικών, (γ) Τμήμα Γ’ - Προγραμματισμού Εκτυπώσεων, Σχεδιασμού Εντύπων, Βιβλιοδεσίας και Εμφακέλωσης, (δ) Τμήμα Δ’ - Υποστήριξης 
Χρηστών και (ε) Τμήμα Ε’-Λειτουργίας Οριζόντιων Εφαρμογών Υπουργείου Ψηφιακής Διακυβέρνησης.
3. Το Τμήμα Α’ - Λειτουργίας Οριζόντιων Εφαρμογών 
Υπουργείου Οικονομικών έχει τις εξής αρμοδιότητες που 
αφορούν στις εφαρμογές των λειτουργιών ηλεκτρονικού πρωτοκόλλου, ηλεκτρονικής διαχείρισης εγγράφων, 
χρήσης ψηφιακών υπογραφών, διαχείρισης ανθρωπίνου 
δυναμικού, διαχείρισης αποθηκών, παγίων, οικονομικών υπηρεσιών, και όλων των σχετικών εφαρμογών του 
Υπουργείου Οικονομικών που δεν εξυπηρετούνται από 
κεντρικά πληροφοριακά συστήματα αρμοδιότητας άλλων Διευθύνσεων της Γ.Γ.Π.Σ.Δ.Δ. και συγκεκριμένα: (α) 
το σχεδιασμό, την υλοποίηση, τη διαχείριση και υποστήριξη παραγωγικής λειτουργίας των εφαρμογών και 
των τροποποιήσεων αυτών, (β) την ενσωμάτωση της 
νομοθεσίας στις εφαρμογές και την ενημέρωσή τους 
με νέες εκδόσεις και νέες λειτουργίες, με παράλληλη 
ενημέρωση του Τμήματος Δ’, όπου απαιτείται, (γ) την 
ανατροφοδότηση των σχεδιαστών και αναλυτών των 
εφαρμογών που έχουν αναπτυχθεί εσωτερικά στο αρμόδιο Τμήμα της Διεύθυνσης Σχεδιασμού και Ανάπτυξης 
Εφαρμογών, με τις αναγκαίες αλλαγές και τροποποιήσεις, 
(δ) την ανατροφοδότηση των σχεδιαστών και αναλυτών 
των εφαρμογών που έχουν αναπτυχθεί από τρίτους, με 
τις αναγκαίες αλλαγές και τροποποιήσεις, σύμφωνα με 
τις εκάστοτε ισχύουσες συμβάσεις, (ε) τη συνεργασία με 
τη Διεύθυνση Σχεδιασμού και Ανάπτυξης Εφαρμογών 
για τον σχεδιασμό νέων εφαρμογών/πληροφοριακών 
συστημάτων που καλύπτουν τις αναγκαίες λειτουργικές 
απαιτήσεις του Υπουργείου Οικονομικών σε συστήματα 
αρμοδιότητας του Τμήματος, (στ) την υλοποίηση όλων 
των αναγκαίων προγραμμάτων - εφαρμογών για τη δημιουργία αναφορών, καταστάσεων και εκτυπώσεων προς 
τη διοίκηση και την πολιτική ηγεσία και (ζ) την τηλεφωνική και εξ’ αποστάσεως τεχνική υποστήριξη δευτέρου 
επιπέδου εσωτερικών χρηστών των εφαρμογών, σε συνεργασία με το Τμήμα Δ’.
4. Το Τμήμα Β’ - Λειτουργικής Μέριμνας και Διαχείρισης έχει τις εξής αρμοδιότητες: (α) τη διαχείριση, παρακολούθηση και διασφάλιση της εύρυθμης λειτουργίας 
του ηλεκτρομηχανολογικού εξοπλισμού και των εγκαταστάσεων υποδομών των Γενικών Διευθύνσεων της 
Γ.Γ.Π.Σ.Δ.Δ. (όπως, ενδεικτικά υποδομές Data Center, G-cloud, disaster site), (β) τη μέριμνα για την ομαλή 
λειτουργία των κτηρίων όπου στεγάζονται οι οργανικές μονάδες των Γενικών Διευθύνσεων και των Αυτοτελών Τμημάτων της Γ.Γ.Π.Σ.Δ.Δ., όπως, ενδεικτικά για 
την ασφάλεια κτηρίων, την καθαριότητα, την υποδοχή, 
το τηλεφωνικό κέντρο, σε συνεργασία με το αρμόδιο 
Τμήμα Μέριμνας Μέσων και Χώρων της Γενικής Διεύθυνσης Οικονομικών και Διοικητικών Υπηρεσιών, (γ) την 
ενεργειακή διαχείριση και διασφάλιση βάσει προτύπων 
των εγκαταστάσεων πληροφορικής (ΙΤ) και των κτιρίων 
Γενικών Διευθύνσεων και των Αυτοτελών Τμημάτων της 
Γ.Γ.Π.Σ.Δ.Δ., (δ) τη λειτουργία του γραφείου κίνησης, όπως 
ενδεικτικά τη μέριμνα εξασφάλισης και θέσης σε κυκλοφορία, την κατανομή και διάθεση μεταφορικών μέσων 
στις επιμέρους υπηρεσίες του Υπουργείου, την κίνηση, 
φύλαξη, συντήρηση και επισκευή αυτών, (ε) τη διαχείριση (προμήθεια - αποθήκευση - διανομή) των υλικών 
της αποθήκης και του πάγιου εξοπλισμού της ΓΓΠΣΔΔ 
και του Υπουργείου Οικονομικών, σε συνεργασία με το 
αρμόδιο Τμήμα Μέριμνας Μέσων και Χώρων της Γενικής 
Διεύθυνσης Οικονομικών και Διοικητικών Υπηρεσιών, 
(στ) την οργάνωση των αποθηκών και την ενημέρωση 
του σχετικού πληροφοριακού συστήματος αποθηκών 
με τα απαιτούμενα στοιχεία/δεδομένα για το Υπουργείο Ψηφιακής Διακυβέρνησης και το Υπουργείο Οικονομικών, σε συνεργασία με το αρμόδιο Τμήμα Μέριμνας 
Μέσων και Χώρων της Γενικής Διεύθυνσης Οικονομικών 
και Διοικητικών Υπηρεσιών, (ζ) τη χρεοπίστωση του υλικού που διαχειρίζεται σε υπαλλήλους των Γενικών Διευθύνσεων και των Αυτοτελών Τμημάτων της Γ.Γ.Π.Σ.Δ.Δ.,
(η) τη διαχείριση αξιών και εντύπων και (θ) τη διαχείριση 
συστήματος access control για την έκδοση ή την ακύρωση κάρτας εισόδου του προσωπικού της Γ.Γ.Π.Σ.Δ.Δ. 
καθώς και των επισκεπτών ή λοιπών συστεγαζόμενων 
στο κτίριο της έδρας της Γ.Γ.Π.Σ.Δ.Δ.
5. Το Τμήμα Γ’ - Προγραμματισμού Εκτυπώσεων, Σχεδιασμού Εντύπων, Βιβλιοδεσίας και Εμφακέλωσης έχει 
τις εξής αρμοδιότητες: (α) τον προγραμματισμό εργασιών εκτυπώσεων, (β) τη σχεδίαση, μοντάζ, εκτύπωση και 
βιβλιοδεσία εντύπων και βιβλίων του Υπουργείου Ψηφιακής Διακυβέρνησης, του Υπουργείου Οικονομικών και 
άλλων φορέων του Δημοσίου, συμπεριλαμβανομένων 
των Ανεξάρτητων Αρχών, (γ) την παραγωγή δοκιμίων, 
(δ) την παραγωγή φίλμς, (ε) τις ηλιοτυπίες όταν πρόκειται για βιβλία, (στ) τις τελικές διορθώσεις στο μοντάζ, 
(ζ) τη φωτομεταφορά της εργασίας σε τσίγκους, (η) την 
προετοιμασία μηχανών, (θ) την εκτύπωση εντύπων σε 
προτυπωμένο χαρτί, (ι) τη διαχείριση εκτυπώσεων σε 
προτυπωμένα έντυπα, (ια) την κοπή και εμφακέλωση 
εντύπων και (ιβ) τον σχεδιασμό, ανάπτυξη και διαχείριση 
του λογισμικού κατασκευής φορμών εκτύπωσης.
6. Το Τμήμα Δ’ - Υποστήριξης Χρηστών έχει τις εξής 
αρμοδιότητες: (α) την άμεση και συνεχή εξυπηρέτηση 
των πολιτών μέσω σύγχρονων μεθόδων ηλεκτρονικής 
επικοινωνίας, (β) την ενημέρωση χρηστών σε σχέση με 
τεχνικά θέματα κατά τη χρήση των πληροφοριακών 
συστημάτων του Υπουργείου Ψηφιακής Διακυβέρνησης και του Υπουργείου Οικονομικών, (γ) την υποδοχή παραπόνων των χρηστών σε θέματα προσβάσεων 
στις ηλεκτρονικές εφαρμογές και τις ενέργειες για την 
αντιμετώπισή τους, (δ) την παρακολούθηση του χρόνου 
απόκρισης στα ερωτήματα των χρηστών των πληροφοριακών συστημάτων που διαχειρίζεται η Γ.Γ.Π.Σ.Δ.Δ. 
και λοιπών στατιστικών στοιχείων - δεδομένων καλής 
λειτουργίας και εξυπηρέτησης, καθώς και τις εισηγήσεις 
για τη βελτίωσή τους, (ε) την οργάνωση τηλεφωνικού 
κέντρου εξυπηρέτησης, την εκπόνηση εισηγήσεων και 
την εύρεση λύσεων για την ομαλή λειτουργία αυτού και 
την εξυπηρέτηση των χρηστών, σε συνεργασία με τις αρμόδιες Διευθύνσεις, (στ) την τηλεφωνική και εξ αποστάσεως τεχνική υποστήριξη του πρώτου επιπέδου των χρηστών κατά την παραγωγική λειτουργία εφαρμογών και 
συστημάτων του Υπουργείου Ψηφιακής Διακυβέρνησης, 
του Υπουργείου Οικονομικών, ή/και άλλων φορέων της 
Δημόσιας Διοίκησης ή/και Ανεξάρτητων Αρχών, εφόσον 
υπάρχει σχετική συμφωνία συνεργασίας, (ζ) την ψηφιοποίηση δεδομένων των υπηρεσιών της Γ.Γ.Π.Σ.Δ.Δ., μέσω 
συστημάτων εισαγωγής και καταγραφής δεδομένων,
(η) την τηλεφωνική και εξ αποστάσεως τεχνική υποστήριξη πρώτου επιπέδου στις περιφερειακές υποδομές των 
υπηρεσιών του Υπουργείου Ψηφιακής Διακυβέρνησης 
και του Υπουργείου Οικονομικών, (θ) την τηλεφωνική και 
εξ αποστάσεως τεχνική υποστήριξη πρώτου επιπέδου 
στις εφαρμογές των υπηρεσιών του Υπουργείου Ψηφιακής Διακυβέρνησης και του Υπουργείου Οικονομικών, 
(ι) την τηλεφωνική και εξ αποστάσεως τεχνική υποστήριξη πρώτου επιπέδου στις περιφερειακές υποδομές των 
Υπηρεσιών της Ανεξάρτητης Αρχής Δημοσίων Εσόδων 
και (ια) την τηλεφωνική και εξ αποστάσεως τεχνική υποστήριξη πρώτου επιπέδου στις περιφερειακές υποδομές 
υπηρεσιών ή/και εφαρμογών άλλων φορέων της Δημόσιας Διοίκησης ή/και Ανεξάρτητων Αρχών εφόσον 
υπάρχει σχετική συμφωνία συνεργασίας.
7. Το Τμήμα Ε’ - Λειτουργίας Οριζόντιων Εφαρμογών 
Υπουργείου Ψηφιακής Διακυβέρνησης έχει τις εξής 
αρμοδιότητες που αφορούν στις εφαρμογές των λειτουργιών ηλεκτρονικού πρωτοκόλλου, ηλεκτρονικής 
διαχείρισης εγγράφων, χρήσης ψηφιακών υπογραφών, 
διαχείρισης ανθρωπίνου δυναμικού, διαχείρισης αποθηκών, παγίων, μισθοδοσίας, οικονομικών υπηρεσιών, 
και όλων των σχετικών εφαρμογών του Υπουργείου Ψηφιακής Διακυβέρνησης που δεν εξυπηρετούνται από 
κεντρικά πληροφοριακά συστήματα αρμοδιότητας άλλων Διευθύνσεων της Γ.Γ.Π.Σ.Δ.Δ. και συγκεκριμένα: (α) 
τον σχεδιασμό, την υλοποίηση, τη διαχείριση και υποστήριξη παραγωγικής λειτουργίας των εφαρμογών και 
των τροποποιήσεων αυτών, (β) την ενσωμάτωση της 
νομοθεσίας στις εφαρμογές και την ενημέρωσή τους 
με νέες εκδόσεις και νέες λειτουργίες, με παράλληλη 
ενημέρωση του Τμήματος Δ’, όπου απαιτείται, (γ) την 
ανατροφοδότηση των σχεδιαστών και αναλυτών των 
εφαρμογών που έχουν αναπτυχθεί εσωτερικά στο αρμόδιο Τμήμα της Διεύθυνσης Σχεδιασμού και Ανάπτυξης 
Εφαρμογών, με τις αναγκαίες αλλαγές και τροποποιήσεις, 
(δ) την ανατροφοδότηση των σχεδιαστών και αναλυτών 
των εφαρμογών που έχουν αναπτυχθεί από τρίτους, με 
τις αναγκαίες αλλαγές και τροποποιήσεις, σύμφωνα με 
τις εκάστοτε ισχύουσες συμβάσεις, (ε) τη συνεργασία με 
τη Διεύθυνση Σχεδιασμού και Ανάπτυξης Εφαρμογών 
για τον σχεδιασμό νέων εφαρμογών/πληροφοριακών 
συστημάτων που καλύπτουν τις αναγκαίες λειτουργικές 
απαιτήσεις του Υπουργείου Ψηφιακής Διακυβέρνησης 
σε συστήματα αρμοδιότητας του Τμήματος, (στ) την υλοποίηση όλων των αναγκαίων προγραμμάτων - εφαρμογών για τη δημιουργία αναφορών, καταστάσεων και 
εκτυπώσεων προς τη διοίκηση και την πολιτική ηγεσία, 
και (ζ) την τηλεφωνική και εξ’ αποστάσεως τεχνική υποστήριξη δευτέρου επιπέδου εσωτερικών χρηστών των 
εφαρμογών, σε συνεργασία με το Τμήμα Δ’.
Άρθρο 31
Διεύθυνση Διαχείρισης, Ανάπτυξης και 
Υποστήριξης Εθνικού Συστήματος Ηλεκτρονικών 
Δημοσίων Συμβάσεων (Ε.Σ.Η.ΔΗ.Σ.)
1. Επιχειρησιακοί στόχοι της Διεύθυνσης Διαχείρισης, 
Ανάπτυξης και Υποστήριξης Εθνικού Συστήματος Ηλεκτρονικών Δημοσίων Συμβάσεων (Ε.Σ.Η.ΔΗ.Σ.) είναι η 
διαχείριση και η υποστήριξη της καλής λειτουργίας του 
Εθνικού Συστήματος Ηλεκτρονικών Δημοσίων Συμβάσεων το οποίο περιλαμβάνει ενδεικτικά τα υποσυστήματα 
ΕΣΗΔΗΣ Προμηθειών και Υπηρεσιών, ΕΣΗΔΗΣ Δημοσίων 
Έργων, Κεντρικό Ηλεκτρονικό Μητρώο Δημοσίων Συμβάσεων (ΚΗΜΔΗΣ), Διαδικτυακής Πύλης «Προμηθεύς», 
Επιχειρηματικής Ευφυΐας και Επιτελικής Πληροφόρησης, 
Πίνακας Προγραμματισμού Δημοσίων Συμβάσεων, Εθνικό Μητρώο Οικονομικών Φορέων Προμήθειας Αγαθών 
και Παροχής Υπηρεσιών και ηλεκτρονικών υπηρεσιών 
διαχείρισης του Ευρωπαϊκού Ενιαίου Εγγράφου Σύμβασης (ΕΕΕΣ), ο σχεδιασμός και η υλοποίηση έργων και 
δράσεων για την επιχειρησιακή και τεχνολογική ανάπτυξη και βελτίωση του ΟΠΣ ΕΣΗΔΗΣ, η ανάπτυξη και 
εφαρμογή τεχνικών, βέλτιστων πρακτικών και εργαλείων 
για τη δημοσιότητα, τον προγραμματισμό, τη σύναψη 
και την εκτέλεση ηλεκτρονικών Δημόσιων Συμβάσεων, η 
συλλογή και επεξεργασία δεδομένων του ΟΠΣ ΕΣΗΔΗΣ 
για την παροχή πληροφόρησης, εξαγωγή γνώσης σχετικά με τις Δημόσιες Συμβάσεις, η παροχή υποστήριξης 
και εκπαίδευσης των χρηστών των Εθνικών Κεντρικών 
Αρχών Αγορών, των Αναθετουσών Αρχών/Αναθετόντων 
Φορέων, των αρμόδιων Ελεγκτικών Φορέων και Ανεξάρτητων Αρχών και των Οικονομικών Φορέων σχετικά με 
τη λειτουργία και χρήση του Ε.Σ.Η.ΔΗ.Σ., η εκπροσώπηση της χώρας στην Ευρωπαϊκή Ένωση και σε Διεθνείς 
Οργανισμούς για θέματα που αφορούν συστήματα 
ηλεκτρονικής διακυβέρνησης Δημοσίων Συμβάσεων, 
η σύνταξη και έκδοση εγκυκλίων και οδηγιών επί οργανωτικών, λειτουργικών και τεχνικών θεμάτων του ΟΠΣ 
ΕΣΗΔΗΣ και η επιτελική και τεχνική διαχείριση, η παρακολούθηση της εύρυθμης λειτουργίας, η ενημέρωση 
και η βελτίωση της Διαδικτυακής Πύλης «Προμηθεύς».
2. Η Διεύθυνση Διαχείρισης, Ανάπτυξης και Υποστήριξης του Εθνικού Συστήματος Ηλεκτρονικών Δημοσίων 
Συμβάσεων (Ε.Σ.Η.ΔΗ.Σ.) συγκροτείται από τα ακόλουθα 
Τμήματα: (α) Τμήμα Α’ - Διαχείρισης και Υποστήριξης 
Λειτουργίας ΟΠΣ Ε.Σ.Η.ΔΗ.Σ., (β) Τμήμα Β’ - Υποστήριξης 
και Εκπαίδευσης Χρηστών ΟΠΣ Ε.Σ.Η.ΔΗ.Σ. και (γ) Τμήμα 
Γ’ - Ανάπτυξης και Τεχνικής Εξέλιξης ΟΠΣ Ε.Σ.Η.ΔΗ.Σ.
3. Το Τμήμα Α’ - Διαχείρισης και Υποστήριξης Λειτουργίας ΟΠΣ Ε.Σ.Η.ΔΗ.Σ. έχει τις εξής αρμοδιότητες: 
(α) τη μέριμνα για τη διαχείριση και την απρόσκοπτη 
λειτουργία των υποσυστημάτων, την αναβάθμιση και 
τη συντήρησή τους, (β) την εποπτεία της καλής χρήσης 
και της ασφάλειας των υποσυστημάτων, (γ) την εγγραφή 
και τη διαχείριση των χρηστών, σε συνεργασία με τη Διεύθυνση Υποστήριξης Λειτουργίας Συστημάτων Δημόσιας Διοίκησης, (δ) την τήρηση των βάσεων δεδομένων 
του ΟΠΣ Ε.Σ.Η.Δ.Η.Σ. και των αντιγράφων ασφαλείας 
αυτών καθώς και της υποδομής που τα απαρτίζουν, σε 
συνεργασία με τη Διεύθυνση Διαχείρισης Υπολογιστικών Υποδομών - Κυβερνητικού Νέφους, (ε) την παρακολούθηση, ενημέρωση, εμπλουτισμό, συντήρηση και 
διαχείριση της διαδικτυακής πύλης «Προμηθεύς», (στ) 
τη μέριμνα για την επικοινωνία και διαλειτουργικότητα 
των συστημάτων με άλλα πληροφοριακά συστήματα της 
Δημόσιας Διοίκησης, του Ιδιωτικού Τομέα, με αντίστοιχα 
συστήματα κρατών - μελών της Ευρωπαϊκής Ένωσης 
ή/και τρίτων χωρών και τις υπηρεσίες της Ευρωπαϊκής 
Επιτροπής, μέσω του Κέντρου Διαλειτουργικότητας του 
Υπουργείου Ψηφιακής Διακυβέρνησης, (ζ) την παροχή 
εξειδικευμένης βοήθειας προς τους χρήστες των υποσυστημάτων (Φορείς του Δημοσίου και Οικονομικοί Φορείς - Προμηθευτές) και την παροχή συμβουλευτικών υπηρεσιών για τεχνικά θέματα σχετικά με την ορθή 
και απρόσκοπτη λειτουργία των υποσυστημάτων, (η) 
τη συλλογή, αξιολόγηση, κατηγοριοποίηση και επίλυση 
τεχνικών θεμάτων που προκύπτουν κατά τη λειτουργία 
των υποσυστημάτων και (θ) τις εισηγήσεις προτάσεων 
για την τεχνική αναβάθμιση των υποδομών του ΟΠΣ 
ΕΣΗΔΗΣ προς βελτιστοποίηση της λειτουργίας των υποσυστημάτων του.
4. Το Τμήμα Β’ - Υποστήριξης και Εκπαίδευσης Χρηστών ΟΠΣ Ε.Σ.Η.ΔΗ.Σ. έχει τις εξής αρμοδιότητες: (α) την 
παροχή εξειδικευμένης βοήθειας προς τους χρήστες των 
υποσυστημάτων που αφορά στην ορθή και αποτελεσματική χρήση τους για τη δημοσιότητα, τον προγραμματισμό αναγκών, τη διενέργεια ηλεκτρονικών διαγωνισμών, 
τη σύναψη και εκτέλεση συμβάσεων, (β) την παροχή συνεχούς εκπαίδευσης και επιμόρφωσης των χρηστών στα 
υποσυστήματα του ΟΠΣ Ε.Σ.Η.ΔΗ.Σ., σε συνεργασία με 
το Αυτοτελές Τμήμα Στρατηγικής, Προγραμματισμού 
και Διαχείρισης Έργων, (γ) τη διευκόλυνση και τον συντονισμό ενεργειών για την ευρύτερη χρήση των υποσυστημάτων (rollout), (δ) την υποβολή προτάσεων και 
το συντονισμό ενεργειών για την προώθηση του ΟΠΣ 
ΕΣΗΔΗΣ, την ευρύτερη εφαρμογή του και την αρτιότερη 
υποστήριξη των χρηστών του, (ε) τον συντονισμό όλων 
των εμπλεκομένων στη λειτουργία των υποσυστημάτων 
και την παρακολούθηση της εφαρμογής τους, (στ) την 
παρακολούθηση, αξιολόγηση, κατηγοριοποίηση και επίλυση των θεμάτων που προκύπτουν κατά τη χρήση των 
υποσυστημάτων του ΟΠΣ Ε.Σ.Η.ΔΗ.Σ., (ζ) την υποβολή 
προτάσεων για βελτιστοποίηση της χρήσης και επιχειρησιακή αναβάθμιση του ΟΠΣ Ε.Σ.Η.Δ.Η.Σ. και για τη 
συντόμευση ηλεκτρονικών διαγωνιστικών διαδικασιών 
στο Γενικό Γραμματέα Πληροφοριακών Συστημάτων Δημόσιας Διοίκησης, (η) τον προσδιορισμό και τη σύνταξη 
μελετών επιπτώσεων, που ενδέχεται να επιφέρουν οι 
επιμέρους λειτουργίες του ΟΠΣ ΕΣΗΔΗΣ στους χρήστες 
και την υποβολή ανάλογων εισηγήσεων για την αντιμετώπιση ή τη βελτίωση αυτών και (θ) τη μελέτη, αξιολόγηση, εισήγηση μέτρων και παροχή οδηγιών σχετικά με 
τη χρήση του ΟΠΣ Ε.Σ.Η.ΔΗ.Σ.
5. Το Τμήμα Γ’ - Ανάπτυξης και Τεχνικής Εξέλιξης ΟΠΣ 
Ε.Σ.Η.ΔΗ.Σ. έχει τις εξής αρμοδιότητες: (α) τον σχεδιασμό 
και την ανάπτυξη όλων των υποσυστημάτων του ΟΠΣ 
Ε.Σ.Η.ΔΗ.Σ. συμπεριλαμβανομένης της υποστήριξης της 
εφαρμογής των ηλεκτρονικών καταλόγων, της ηλεκτρονικής παραγγελίας, της ηλεκτρονικής τιμολόγησης και 
των ηλεκτρονικών πληρωμών, σε συνεργασία με τη Διεύθυνση Σχεδιασμού και Ανάπτυξης Εφαρμογών και τη 
Διεύθυνση Υποστήριξης Λειτουργίας Πληροφοριακών 
Συστημάτων Δημοσιονομικού Τομέα, (β) το σχεδιασμό 
και την υποβολή προτάσεων για τη βελτίωση των ανωτέρω υποσυστημάτων, τη βελτιστοποίηση της χρήσης 
τους και τους τυχόν αναγκαίους ανασχεδιασμούς και 
(γ) την ενημέρωση για την εξέλιξη και εφαρμογή νέων 
τεχνολογιών σε ηλεκτρονικά Συστήματα Δημοσίων Συμβάσεων, η μελέτη αυτών και η εισήγηση αλλαγών για 
βελτιστοποίηση της χρήσης του ΟΠΣ Ε.Σ.Η.ΔΗ.Σ.
Άρθρο 32
Γενική Διεύθυνση Ανάπτυξης και Παραγωγικής 
Λειτουργίας Πληροφοριακών Συστημάτων 
Οικονομικού Τομέα και Δημόσιας Διοίκησης
1. Η Γενική Διεύθυνση Ανάπτυξης και Παραγωγικής 
Λειτουργίας Πληροφοριακών Συστημάτων Οικονομικού 
Τομέα και Δημόσιας Διοίκησης έχει ως στρατηγικό στόχο 
τον αποτελεσματικό συντονισμό, την καθοδήγηση και 
την εποπτεία των Διευθύνσεων της Γενικής Διεύθυνσης 
σχετικά με τον ενιαίο σχεδιασμό και την αποτελεσματική 
λειτουργία τους με τη χρήση των βέλτιστων πρακτικών, 
μεθοδολογιών και τεχνολογιών πληροφορικής και τηλεπικοινωνιών.
2. Η Γενική Διεύθυνση Ανάπτυξης και Παραγωγικής 
Λειτουργίας Πληροφοριακών Συστημάτων Οικονομικού 
Τομέα και Δημόσιας Διοίκησης διαρθρώνεται σε Διευθύνσεις, ως εξής: (α) Διεύθυνση Υποστήριξης Λειτουργίας Πληροφοριακών Συστημάτων Δημοσιονομικού 
Τομέα, (β) Διεύθυνση Υποστήριξης Λειτουργίας Πληροφοριακών Συστημάτων Οικονομικών Λειτουργιών,
(γ) Διεύθυνση Σχεδιασμού και Ανάπτυξης Εφαρμογών 
και (δ) Διεύθυνση Υποστήριξης Λειτουργίας Συστημάτων Δημόσιας Διοίκησης.
Άρθρο 33
Διεύθυνση Υποστήριξης Λειτουργίας 
Πληροφοριακών Συστημάτων Δημοσιονομικού 
Τομέα
1. Επιχειρησιακοί στόχοι της Διεύθυνσης Υποστήριξης Λειτουργίας Πληροφοριακών Συστημάτων Δημοσιονομικού Τομέα είναι η υποστήριξη της παραγωγικής 
λειτουργίας, η συντήρηση και η επικαιροποίηση των 
πληροφοριακών συστημάτων, των μηχανογραφημένων 
εφαρμογών, που αφορούν στις εφαρμογές των λειτουργιών Προϋπολογισμού, Δαπανών, Θησαυροφυλακίου, 
Δημοσιονομικών Ελέγχων, και στις υπόλοιπες εφαρμογές 
της Γενικής Γραμματείας Δημοσιονομικής Πολιτικής (Γενικού Λογιστηρίου του Κράτους), και η υποστήριξη της 
παραγωγικής λειτουργίας, η συντήρηση και η επικαιροποίηση των πληροφοριακών συστημάτων, των μηχανογραφημένων εφαρμογών, που αφορούν στις εφαρμογές 
της Γενικής Γραμματείας Δημοσιονομικής Πολιτικής (Γενικού Λογιστηρίου του Κράτους) και χρησιμοποιούνται 
από Φορείς της Γενικής Κυβέρνησης.
2. Η Διεύθυνση Υποστήριξης Λειτουργίας Πληροφοριακών Συστημάτων Δημοσιονομικού Τομέα συγκροτείται 
από τα ακόλουθα Τμήματα: (α) Τμήμα Α’- Υποστήριξης 
Λειτουργίας Προϋπολογισμού, Θησαυροφυλακίου και 
Δαπανών, (β) Τμήμα Β’- Υποστήριξης Λειτουργίας Δημοσιονομικών Ελέγχων και (γ) Τμήμα Γ’- Οικονομικών 
Στοιχείων Φορέων Γενικής Κυβέρνησης.
3. Το Τμήμα Α’- Υποστήριξης Λειτουργίας Προϋπολογισμού, Θησαυροφυλακίου και Δαπανών έχει τις αρμοδιότητες που αφορούν στις εφαρμογές των λειτουργιών Προϋπολογισμού, Θησαυροφυλακίου, Δαπανών 
και Δημοσιονομικής Πολιτικής, μητρώου δεσμεύσεων 
καθώς και όλων των σχετικών εφαρμογών της Γενικής 
Γραμματείας Δημοσιονομικής Πολιτικής καθώς και των 
οικονομικών υπηρεσιών της Κεντρικής Διοίκησης, σε συνεργασία με τις αρμόδιες οργανικές μονάδες αυτής, και 
συγκεκριμένα τις εξής: (α) το σχεδιασμό, την υλοποίηση, 
τη διαχείριση και υποστήριξη παραγωγικής λειτουργίας 
των εφαρμογών και των ηλεκτρονικών υπηρεσιών και 
των τροποποιήσεων αυτών, (β) την ενσωμάτωση της 
νομοθεσίας στις εφαρμογές και τις ηλεκτρονικές υπηρεσίες και την ενημέρωσή τους με νέες εκδόσεις και νέες 
λειτουργίες, με παράλληλη ενημέρωση του Τμήματος Δ’ 
της Διεύθυνσης Λειτουργίας Οριζόντιων Συστημάτων, 
Εκτυπώσεων, Λειτουργικής Υποστήριξης και Υποστήριξης Χρηστών, όπου απαιτείται, (γ) την ανατροφοδότηση 
των σχεδιαστών και αναλυτών των εφαρμογών και των 
ηλεκτρονικών υπηρεσιών που έχουν αναπτυχθεί εσωτερικά στο αρμόδιο Τμήμα της Διεύθυνσης Σχεδιασμού 
και Ανάπτυξης Εφαρμογών με τις αναγκαίες αλλαγές και 
τροποποιήσεις, (δ) την ανατροφοδότηση των σχεδιαστών και αναλυτών των εφαρμογών και των ηλεκτρονικών υπηρεσιών που έχουν αναπτυχθεί από τρίτους, με 
τις αναγκαίες αλλαγές και τροποποιήσεις, σύμφωνα με 
τις εκάστοτε ισχύουσες συμβάσεις, (ε) τη συνεργασία 
με τη Διεύθυνση Σχεδιασμού και Ανάπτυξης Εφαρμογών για τον σχεδιασμό νέων εφαρμογών/πληροφοριακών συστημάτων/νέων ηλεκτρονικών υπηρεσιών που 
καλύπτουν τις αναγκαίες λειτουργικές απαιτήσεις του 
Υπουργείου Οικονομικών σε συστήματα αρμοδιότητας 
του Τμήματος, (στ) την υλοποίηση όλων των αναγκαίων 
προγραμμάτων-εφαρμογών για τη δημιουργία αναφορών, καταστάσεων και εκτυπώσεων προς τη διοίκηση 
και την πολιτική ηγεσία και (ζ) την τηλεφωνική και εξ 
αποστάσεως τεχνική υποστήριξη δευτέρου επιπέδου 
εσωτερικών χρηστών των εφαρμογών, σε συνεργασία 
με το Τμήμα Δ’ της Διεύθυνσης Λειτουργίας Οριζόντιων 
Συστημάτων, Εκτυπώσεων, Λειτουργικής Υποστήριξης 
και Υποστήριξης Χρηστών.
4. Το Τμήμα Β’- Υποστήριξης Λειτουργίας Δημοσιονομικών Ελέγχων ασκεί τις αρμοδιότητες (α) έως (ζ) του 
Τμήματος Α’ της Διεύθυνσης αναφορικά με τις εφαρμογές των λειτουργιών Δημοσιονομικών Ελέγχων, Διαχείρισης Συγχρηματοδοτούμενων Προγραμμάτων, καθώς και 
όλων των σχετικών εφαρμογών της Γενικής Γραμματείας 
Δημοσιονομικής Πολιτικής, σε συνεργασία με την αρμόδια οργανική μονάδα αυτής.
5. Το Τμήμα Γ’- Οικονομικών Στοιχείων Φορέων Γενικής 
Κυβέρνησης ασκεί τις αρμοδιότητες (α) έως (ζ) του Τμήματος Α’ της Διεύθυνσης αναφορικά με τις εφαρμογές 
των λειτουργιών Προϋπολογισμού, Θησαυροφυλακίου, Δαπανών και Δημοσιονομικής Πολιτικής, καθώς και 
όλων των σχετικών εφαρμογών της Γενικής Γραμματείας 
Δημοσιονομικής Πολιτικής, σε συνεργασία με την αρμόδια οργανική μονάδα αυτής, που χρησιμοποιούνται από 
τους λοιπούς Φορείς της Γενικής Κυβέρνησης, και έχει 
επιπρόσθετα τις κάτωθι αρμοδιότητες: (β) τη διαχείριση, λειτουργία και υποστήριξη του πληροφοριακού συστήματος του Ενιαίου Συστήματος Πληρωμών (Ε.ΣΥ.Π.), 
όπως αυτό λειτουργεί παραγωγικά και (γ) τη διαχείριση, 
λειτουργία και υποστήριξη του πληροφοριακού συστήματος των Δημοσίων Επιχειρήσεων Κοινής Ωφέλειας 
(ΔΕΚΟ) (ΟΠΣ-ΔΕΚΟ), όπως αυτό λειτουργεί παραγωγικά.
Άρθρο 34
Διεύθυνση Υποστήριξης Λειτουργίας 
Πληροφοριακών Συστημάτων Οικονομικών 
Λειτουργιών
1. Επιχειρησιακοί στόχοι της Διεύθυνσης Υποστήριξης 
Λειτουργίας Πληροφοριακών Συστημάτων Οικονομικών Λειτουργιών, είναι η υποστήριξη της παραγωγικής 
λειτουργίας, η συντήρηση και η επικαιροποίηση των 
πληροφοριακών συστημάτων, των μηχανογραφημένων 
εφαρμογών, που αφορούν στις εφαρμογές της Γενικής 
Γραμματείας Οικονομικής Πολιτικής, η υποστήριξη της 
παραγωγικής λειτουργίας, η συντήρηση και η επικαιροποίηση των πληροφοριακών συστημάτων, των μηχανογραφημένων εφαρμογών, που αφορούν στις εφαρμογές της Γενικής Γραμματείας Φορολογικής Πολιτικής και 
Δημόσιας Περιουσίας, η υποστήριξη της παραγωγικής 
λειτουργίας, η συντήρηση και η επικαιροποίηση των 
πληροφοριακών συστημάτων, των μηχανογραφημένων 
εφαρμογών, που αφορούν στις εφαρμογές της Ειδικής 
Γραμματείας Διαχείρισης Ιδιωτικού Χρέους (Ε.Γ.Δ.Ι.Χ.), η 
υποστήριξη της παραγωγικής λειτουργίας, η συντήρηση 
και η επικαιροποίηση των πληροφοριακών συστημάτων, 
των μηχανογραφημένων εφαρμογών, που αφορούν στις 
εφαρμογές μισθοδοσίας του Υπουργείου Οικονομικών 
και των σχετικών εφαρμογών και πληροφοριακών συστημάτων που υποστηρίζουν την Ενιαία Αρχή Πληρωμής και η υποστήριξη της παραγωγικής λειτουργίας, η 
συντήρηση και η επικαιροποίηση των πληροφοριακών 
συστημάτων, των μηχανογραφημένων εφαρμογών, που 
αφορούν στις εφαρμογές Συντάξεων ΕΦΚΑ και Γ.Λ.Κ. και 
του Πόθεν Έσχες.
2. Η Διεύθυνση Λειτουργίας Πληροφοριακών Συστημάτων Οικονομικών Λειτουργιών συγκροτείται από τα 
ακόλουθα Τμήματα: (α) Τμήμα Α’- Λειτουργίας Πληροφοριακών Συστημάτων Οικονομικής Πολιτικής και 
Ελέγχων, εντός του οποίου λειτουργεί το Γραφείο Παραγωγικής Λειτουργίας Πληροφοριακών Συστημάτων για 
την Ιχνηλασιμότητα καπνικών προϊόντων, (β) Τμήμα Β’- 
Λειτουργίας Πληροφοριακών Συστημάτων Διαχείρισης 
Γεωχωρικών Δεδομένων και (γ) Τμήμα Γ’- Λειτουργίας 
Εφαρμογών και Συστημάτων Οικονομικών Λειτουργιών.
3. Το Τμήμα Α’- Λειτουργίας Πληροφοριακών Συστημάτων Οικονομικής Πολιτικής και Ελέγχων έχει τις αρμοδιότητες που αφορούν στις εφαρμογές των λειτουργιών 
διοικητικής Πληροφόρησης, μισθοδοσίας (Υπουργείου Οικονομικών και των εφαρμογών που υποστηρίζουν την Ενιαία Αρχής Πληρωμής), ηλεκτρονικών πληρωμών, 
Οικονομικού Εγκλήματος, παρακολούθησης μεταφοράς 
καυσίμων-GΡS καθώς και όλων των εφαρμογών της Γενικής Γραμματείας Οικονομικής Πολιτικής (εξαιρουμένων των λειτουργιών Εκτιμήσεων και Προσδιορισμού Αξίας Ακινήτων), της Γενικής Γραμματείας Φορολογικής Πολιτικής και Δημόσιας Περιουσίας όσον αφορά τα θέματα 
των ελέγχων (πρώην Ειδική Γραμματεία Σώματος Δίωξης Οικονομικού Εγκλήματος) και της φορολογικής πολιτικής 
και της Ειδικής Γραμματείας Διαχείρισης Ιδιωτικού Χρέους, σε συνεργασία με τις αρμόδιες οργανικές μονάδες 
αυτών, και συγκεκριμένα τις εξής: (α) τον σχεδιασμό, την 
υλοποίηση, τη διαχείριση και υποστήριξη παραγωγικής 
λειτουργίας των εφαρμογών και των ηλεκτρονικών υπηρεσιών και των τροποποιήσεων αυτών, (β) την ενσωμάτωση της νομοθεσίας στις εφαρμογές και τις ηλεκτρονικές 
υπηρεσίες και την ενημέρωσή τους με νέες εκδόσεις και 
νέες λειτουργίες, με παράλληλη ενημέρωση του Τμήματος 
Δ’ της Διεύθυνσης Λειτουργίας Οριζόντιων Συστημάτων, 
Εκτυπώσεων, Λειτουργικής Υποστήριξης και Υποστήριξης Χρηστών, όπου απαιτείται, (γ) την ανατροφοδότηση 
των σχεδιαστών και αναλυτών των εφαρμογών και των 
ηλεκτρονικών υπηρεσιών που έχουν αναπτυχθεί εσωτερικά στο αρμόδιο Τμήμα της Διεύθυνσης Σχεδιασμού 
και Ανάπτυξης Εφαρμογών με τις αναγκαίες αλλαγές και 
τροποποιήσεις, (δ) την ανατροφοδότηση των σχεδιαστών 
και αναλυτών των εφαρμογών και των ηλεκτρονικών υπηρεσιών που έχουν αναπτυχθεί από τρίτους, με τις αναγκαίες αλλαγές και τροποποιήσεις, σύμφωνα με τις εκάστοτε 
ισχύουσες συμβάσεις, (ε) τη συνεργασία με τη Διεύθυνση 
Σχεδιασμού και Ανάπτυξης Εφαρμογών για τον σχεδιασμό 
νέων εφαρμογών/πληροφοριακών συστημάτων/νέων 
ηλεκτρονικών υπηρεσιών που καλύπτουν τις αναγκαίες 
λειτουργικές απαιτήσεις του Υπουργείου Οικονομικών σε 
συστήματα αρμοδιότητας του Τμήματος, (στ) την υλοποίηση όλων των αναγκαίων προγραμμάτων-εφαρμογών για 
τη δημιουργία αναφορών, καταστάσεων και εκτυπώσεων 
προς τη διοίκηση και την πολιτική ηγεσία, (ζ) την τηλεφωνική και εξ αποστάσεως τεχνική υποστήριξη δευτέρου επιπέδου εσωτερικών χρηστών των εφαρμογών, σε 
συνεργασία με το Τμήμα Δ’ της Διεύθυνσης Λειτουργίας 
Οριζόντιων Συστημάτων, Εκτυπώσεων, Λειτουργικής 
Υποστήριξης και Υποστήριξης Χρηστών. Στο Τμήμα 
Λειτουργίας Πληροφοριακών Συστημάτων Οικονομικής 
Πολιτικής και Ελέγχων υπάγεται το Γραφείο Παραγωγικής 
Λειτουργίας Πληροφοριακών Συστημάτων για την Ιχνηλασιμότητα καπνικών προϊόντων, το οποίο εδρεύει στην 
Αθήνα και έχει τις εξής αρμοδιότητες: (α) το σχεδιασμό, 
την υλοποίηση, τη διαχείριση και υποστήριξη παραγωγικής λειτουργίας των Πληροφοριακών Συστημάτων που 
αφορούν στην Ιχνηλασιμότητα καπνικών προϊόντων και 
(β) το σχεδιασμό, την υλοποίηση, τη διαχείριση και υποστήριξη παραγωγικής λειτουργίας των συστημάτων που 
αφορούν στην πάταξη της λαθρεμπορίας προϊόντων που 
σχετίζεται με τον Ειδικό Φόρο Κατανάλωσης.
4. Το Τμήμα Β’- Λειτουργίας Πληροφοριακών Συστημάτων Διαχείρισης Γεωχωρικών Δεδομένων έχει τις αρμοδιότητες που αφορούν στις εφαρμογές των λειτουργιών Γεωχωρικών Δεδομένων, Εκτιμήσεων και Προσδιορισμού 
Αξίας Ακινήτων, Δημόσιας Περιουσίας, καθώς και όλων 
των εφαρμογών της Γενικής Γραμματείας Φορολογικής 
Πολιτικής και Δημόσιας Περιουσίας όσον αφορά τα θέματα Δημόσιας Περιουσίας, σε συνεργασία με την αρμόδια οργανική μονάδα αυτής, και συγκεκριμένα: (α) το 
σχεδιασμό, την υλοποίηση, τη διαχείριση και υποστήριξη 
παραγωγικής λειτουργίας των εφαρμογών και των ηλεκτρονικών υπηρεσιών και των τροποποιήσεων αυτών,
(β) την ενσωμάτωση της νομοθεσίας στις εφαρμογές και 
τις ηλεκτρονικές υπηρεσίες και την ενημέρωσή τους με 
νέες εκδόσεις και νέες λειτουργίες, με παράλληλη ενημέρωση του Τμήματος Δ’ της Διεύθυνσης Λειτουργίας Οριζόντιων Συστημάτων, Εκτυπώσεων, Λειτουργικής Υποστήριξης και Υποστήριξης Χρηστών, όπου απαιτείται, 
(γ) την ανατροφοδότηση των σχεδιαστών και αναλυτών 
των εφαρμογών και των ηλεκτρονικών υπηρεσιών που 
έχουν αναπτυχθεί εσωτερικά στο αρμόδιο Τμήμα της Διεύθυνσης Σχεδιασμού και Ανάπτυξης Εφαρμογών με τις 
αναγκαίες αλλαγές και τροποποιήσεις, (δ) την ανατροφοδότηση των σχεδιαστών και αναλυτών των εφαρμογών 
και των ηλεκτρονικών υπηρεσιών που έχουν αναπτυχθεί 
από τρίτους, με τις αναγκαίες αλλαγές και τροποποιήσεις, 
σύμφωνα με τις εκάστοτε ισχύουσες συμβάσεις, (ε) τη 
συνεργασία με τη Διεύθυνση Σχεδιασμού και Ανάπτυξης 
Εφαρμογών για τον σχεδιασμό νέων εφαρμογών/πληροφοριακών συστημάτων/νέων ηλεκτρονικών υπηρεσιών 
που καλύπτουν τις αναγκαίες λειτουργικές απαιτήσεις 
του Υπουργείου Οικονομικών σε συστήματα αρμοδιότητας του Τμήματος, (στ) την υλοποίηση όλων των αναγκαίων προγραμμάτων-εφαρμογών για τη δημιουργία 
αναφορών, καταστάσεων και εκτυπώσεων προς τη διοίκηση και την πολιτική ηγεσία και (ζ) την τηλεφωνική και 
εξ αποστάσεως τεχνική υποστήριξη δευτέρου επιπέδου 
εσωτερικών χρηστών των εφαρμογών, σε συνεργασία 
με το Τμήμα Δ’ της Διεύθυνσης Λειτουργίας Οριζόντιων 
Συστημάτων, Εκτυπώσεων, Λειτουργικής Υποστήριξης 
και Υποστήριξης Χρηστών.
5. Το Τμήμα Γ’- Λειτουργίας Εφαρμογών και Συστημάτων Οικονομικών Λειτουργιών έχει τις αρμοδιότητες 
που αφορούν στις εφαρμογές των λειτουργιών βεβαίωσης Συντάξεων ΕΦΚΑ και Γ.Λ.Κ. και πληρωμής αυτών, 
πληρωμής δικαστικών αντιπροσώπων και γραμματέων 
σε συνεργασία με το Υπουργείο Εσωτερικών και Πόθεν 
Έσχες, και συγκεκριμένα: (α) το σχεδιασμό, την υλοποίηση, τη διαχείριση και υποστήριξη παραγωγικής λειτουργίας των εφαρμογών και των ηλεκτρονικών υπηρεσιών 
και των τροποποιήσεων αυτών, (β) την ενσωμάτωση της 
νομοθεσίας στις εφαρμογές και τις ηλεκτρονικές υπηρεσίες και την ενημέρωσή τους με νέες εκδόσεις και νέες 
λειτουργίες, με παράλληλη ενημέρωση του Τμήματος Δ’ 
της Διεύθυνσης Λειτουργίας Οριζόντιων Συστημάτων, 
Εκτυπώσεων, Λειτουργικής Υποστήριξης και Υποστήριξης Χρηστών, όπου απαιτείται, (γ) την ανατροφοδότηση 
των σχεδιαστών και αναλυτών των εφαρμογών και των 
ηλεκτρονικών υπηρεσιών που έχουν αναπτυχθεί εσωτερικά στο αρμόδιο Τμήμα της Διεύθυνσης Σχεδιασμού και 
Ανάπτυξης Εφαρμογών με τις αναγκαίες αλλαγές και τροποποιήσεις, (δ) την ανατροφοδότηση των σχεδιαστών 
και αναλυτών των εφαρμογών και των ηλεκτρονικών 
υπηρεσιών που έχουν αναπτυχθεί από τρίτους, με τις 
αναγκαίες αλλαγές και τροποποιήσεις, σύμφωνα με τις 
εκάστοτε ισχύουσες συμβάσεις, (ε) τη συνεργασία με τη 
Διεύθυνση Σχεδιασμού και Ανάπτυξης Εφαρμογών για 
σχεδιασμό νέων εφαρμογών/πληροφοριακών συστημάτων/νέων ηλεκτρονικών υπηρεσιών που καλύπτουν 
τις αναγκαίες λειτουργικές απαιτήσεις του Υπουργείου 
Οικονομικών σε συστήματα αρμοδιότητας του Τμήματος, (στ) την υλοποίηση όλων των αναγκαίων προγραμμάτων-εφαρμογών για τη δημιουργία αναφορών, 
καταστάσεων και εκτυπώσεων προς τη διοίκηση και την 
πολιτική ηγεσία, (ζ) την τηλεφωνική και εξ αποστάσεως 
τεχνική υποστήριξη δευτέρου επιπέδου εσωτερικών 
χρηστών των εφαρμογών, σε συνεργασία με το Τμήμα 
Δ’ της Διεύθυνσης Λειτουργίας Οριζόντιων Συστημάτων, 
Εκτυπώσεων, Λειτουργικής Υποστήριξης και Υποστήριξης Χρηστών και (η) τη διαχείριση, λειτουργία και υποστήριξη του Δελτίου Ατομικής Υπηρεσιακής Κατάστασης 
(ΔΑΥΚ), όπως αυτό λειτουργεί παραγωγικά.
Άρθρο 35
Διεύθυνση Σχεδιασμού και Ανάπτυξης 
Εφαρμογών
1. Επιχειρησιακοί στόχοι της Διεύθυνσης Σχεδιασμού 
και Ανάπτυξης Εφαρμογών είναι η ανάλυση απαιτήσεων, 
η σχεδίαση, η υλοποίηση, η τεκμηρίωση και ο έλεγχος 
των μηχανογραφημένων εφαρμογών, των ηλεκτρονικών υπηρεσιών και των λοιπών συστημάτων λογισμικού 
του Υπουργείου Οικονομικών, του Υπουργείου Ψηφιακής Διακυβέρνησης και φορέων Δημόσιας Διοίκησης, 
σε συνεργασία με τις αρμόδιες υπηρεσίες, η ανάλυση 
απαιτήσεων, η σχεδίαση, η υλοποίηση, η τεκμηρίωση 
και ο έλεγχος νέων πληροφοριακών συστημάτων και 
διαδικτυακών υπηρεσιών της Δημόσιας Διοίκησης σε 
συνεργασία με τις αρμόδιες Υπηρεσίες, η συνεχής αναβάθμιση και η βελτίωση των εφαρμογών διαχείρισης των 
ιστοτόπων του Υπουργείου Ψηφιακής Διακυβέρνησης, 
μέσα από τη συνεργασία με όλες τις αρμόδιες Υπηρεσίες, 
για την ανανέωση και επικαιροποίησή τους, ώστε να είναι 
φιλικοί προς το χρήστη και άρτιοι ως προς την πληροφόρηση που παρέχουν, η συντήρηση και η διαχείριση 
ηλεκτρονικού γενικού Μητρώου συναλλασσομένων, η 
εποπτεία, η δημιουργία προτύπων και η καταγραφή των 
διενεργούμενων ηλεκτρονικών συναλλαγών του Υπουργείου Οικονομικών και του Υπουργείου Ψηφιακής Διακυβέρνησης, ο συντονισμός των τεχνικών δράσεων και 
η έκδοση προτύπων διαλειτουργικότητας δεδομένων, 
που ανταλλάσσονται μεταξύ του Υπουργείου Ψηφιακής 
Διακυβέρνησης, του Υπουργείου Οικονομικών και άλλων 
φορέων του δημόσιου τομέα, η υιοθέτηση, η ανάπτυξη 
και η τήρηση προτύπων ανάλυσης απαιτήσεων, σχεδιασμού, υλοποίησης, τεκμηρίωσης και ελέγχου των πληροφοριακών συστημάτων, των μηχανογραφημένων εφαρμογών, των ηλεκτρονικών υπηρεσιών και των λοιπών 
συστημάτων λογισμικού του Υπουργείου Οικονομικών 
και του Υπουργείου Ψηφιακής Διακυβέρνησης, η διαχείριση σχεδίου ποιότητας για όλες τις φάσεις ανάπτυξης 
και λειτουργίας των πληροφοριακών συστημάτων, των 
ηλεκτρονικών υπηρεσιών και των λοιπών συστημάτων 
λογισμικού του Υπουργείου Οικονομικών και του Υπουργείου Ψηφιακής Διακυβέρνησης, η συνεχής αναβάθμιση 
και η βελτίωση των εφαρμογών διαχείρισης των ιστοτόπων του Υπουργείου Οικονομικών, μέσα από τη συνεργασία με όλες τις αρμόδιες Υπηρεσίες, για την ανανέωση 
και επικαιροποίησή τους, ώστε να είναι φιλικοί προς το 
χρήστη και άρτιοι ως προς την πληροφόρηση που παρέχουν, οι διαδικασίες παροχής και ελέγχου πρόσβασης 
στις εφαρμογές πληροφορικής και τηλεπικοινωνιών του 
Υπουργείου Ψηφιακής Διακυβέρνησης, καθώς και οι διαδικασίες εφαρμογής και χρήσης ψηφιακών υπογραφών, 
η διερεύνηση, καταγραφή, ανάλυση και τεκμηρίωση 
αναγκών και απαιτήσεων της υπηρεσίας στον τομέα των 
ψηφιακών εφαρμογών, η υποστήριξη των χρηστών σε 
κεντρικές διαδικτυακές εφαρμογές του Υπουργείου και 
η παρακολούθηση της εκτέλεσης των συμβάσεων με 
εταιρείες παροχής υπηρεσιών πληροφορικής.
2. Η Διεύθυνση Σχεδιασμού και Ανάπτυξης Εφαρμογών συγκροτείται από τα ακόλουθα Τμήματα: (α) Τμήμα 
Α’- Σχεδιασμού και Ανάπτυξης Εφαρμογών, (β) Τμήμα 
Β’ - Διαλειτουργικότητας και Ηλεκτρονικών Υπηρεσιών 
και (γ) Τμήμα Γ’- Προτύπων, Μεθοδολογιών και Διαχείρισης Ποιότητας.
3. Το Τμήμα Α’ - Σχεδιασμού και Ανάπτυξης Εφαρμογών έχει τις εξής αρμοδιότητες: (α) την ανάλυση απαιτήσεων, τον σχεδιασμό και την εσωτερική ανάπτυξη νέων 
εφαρμογών Οικονομικού Τομέα και Δημόσιας Διοίκησης, (β) τον καθορισμό των τεχνικών προδιαγραφών 
των εφαρμογών τόσο αυτών που υλοποιούνται εσωτερικά στη Γ.Γ.Π.Σ.Δ.Δ. όσο και αυτών που υλοποιούνται 
από τρίτους, (γ) την ανάπτυξη των νέων εφαρμογών με 
την υιοθέτηση βέλτιστων πρακτικών και σύγχρονων 
εργαλείων υλοποίησης, (δ) τον έλεγχο των εφαρμογών, 
σύμφωνα με τις λειτουργικές απαιτήσεις και σε συνεργασία με τους χρήστες αυτών, (ε) τον καθορισμό των 
αναγκών για την προμήθεια έτοιμων εφαρμογών για 
τις οργανικές μονάδες του Υπουργείου Ψηφιακής Διακυβέρνησης και του Υπουργείου Οικονομικών, ανάλογα 
με τις ανάγκες, (στ) την τεκμηρίωση των εφαρμογών και 
των εκδόσεών τους και την επιτόπια εκπαίδευση των 
τελικών χρηστών, (ζ) την τήρηση βιβλιοθήκης για την 
επαναχρησιμοποίηση εργαλείων και εφαρμογών, (η) 
την αναβάθμιση και βελτίωση των υπαρχόντων εφαρμογών/πληροφοριακών συστημάτων σε συνεργασία με 
τις αρμόδιες Διευθύνσεις της Γ.Γ.Π.Σ.Δ.Δ., εφόσον αυτά 
έχουν αναπτυχθεί εσωτερικά από το Τμήμα, (θ) την ταυτοποίηση πολιτών μεταξύ των μητρώων των φορέων 
της Δημόσιας Διοίκησης και (ι) τον σχεδιασμό και την 
υλοποίηση του συστήματος διασύνδεσης των μητρώων 
της Δημόσιας Διοίκησης.
4. Το Τμήμα Β’ - Διαλειτουργικότητας και Ηλεκτρονικών 
Υπηρεσιών έχει τις εξής αρμοδιότητες: (α) την εφαρμογή 
πλαισίου, εργαλείων γενικής εφαρμογής και οριζόντιων 
ηλεκτρονικών υπηρεσιών, προκειμένου να εξασφαλίσουν την αποδοτικότητα και αποτελεσματικότητα των 
αλληλεπιδράσεων μεταξύ των δημόσιων υπηρεσιών, 
(β) τον σχεδιασμό και την παραγωγική λειτουργία όλων 
των διαδικτυακών υπηρεσιών (web services) του Υπουργείου Ψηφιακής Διακυβέρνησης, του Υπουργείου Οικονομικών και των Φορέων της Δημόσιας Διοίκησης, 
(γ) τη δημιουργία ενός τεχνολογικού πλαισίου ενιαίας 
λειτουργίας και συνεργασίας μεταξύ των φορέων της 
Δημόσιας Διοίκησης, (δ) τις συναλλαγές μεταξύ των φορέων της Δημόσιας Διοίκησης (G2G), (ε) τη διασφάλιση 
της διαλειτουργικότητας σε σημασιολογικό και τεχνολογικό επίπεδο, για την ανταλλαγή δεδομένων μεταξύ 
πληροφοριακών συστημάτων των φορέων του δημόσιου τομέα, (στ) τη δημιουργία και διαχείριση Μητρώου 
για την καταχώρηση των παρεχόμενων υπηρεσιών από 
φορείς της Δημόσιας Διοίκησης (Μητρώο Διαλειτουργικότητας) σε συνεργασία με τις συναρμόδιες υπηρεσίες του Υπουργείου, (ζ) την τεχνική, επιχειρησιακή και 
θεσμική υποστήριξη και διαχείριση του «Κέντρου Διαλειτουργικότητας - ΚΕ.Δ.» του Υπουργείου Ψηφιακής 
Διακυβέρνησης, του ενιαίου περιβάλλοντος (υποδομή) 
για την ανταλλαγή δεδομένων μεταξύ πληροφοριακών 
συστημάτων των φορέων του δημόσιου τομέα, (η) την 
τήρηση μητρώου διαλειτουργικότητας για όλες τις διαδικτυακές υπηρεσίες του «Κέντρου Διαλειτουργικότητας - ΚΕ.Δ.» του Υπουργείου Ψηφιακής Διακυβέρνησης, 
(θ) τη συνεργασία με κάθε ενδιαφερόμενο εξωτερικό 
φορέα που επιθυμεί να του παρασχεθεί πρόσβαση στα 
πληροφοριακά συστήματα του Υπουργείου Ψηφιακής 
Διακυβέρνησης και του Υπουργείου Οικονομικών, όπως 
επίσης και με φορείς στα πληροφοριακά συστήματα των 
οποίων επιθυμεί να έχει πρόσβαση το ίδιο το Υπουργείο 
Ψηφιακής Διακυβέρνησης και το Υπουργείο Οικονομικών, προωθώντας συμφωνίες συνεργασίας μεταξύ των 
φορέων του δημόσιου τομέα όπου αυτές απαιτούνται, 
(ι) την προώθηση της διαλειτουργικότητας και της τεχνικής διασυνδεσιμότητας εντός του Υπουργείου Ψηφιακής 
Διακυβέρνησης, εντός του Υπουργείου Οικονομικών και 
στο σύνολο των φορέων του Δημοσίου, (ια) τον καθορισμό των τεχνικών προδιαγραφών της διαλειτουργικότητας των πληροφοριακών συστημάτων που διαχειρίζεται 
το Υπουργείο Ψηφιακής Διακυβέρνησης και το Υπουργείο Οικονομικών, είτε αυτή αφορά σε διαλειτουργικότητα με συστήματα άλλων φορέων, είτε σε αλληλεπίδραση 
των συστημάτων του Υπουργείου, (ιβ) τον τεχνικό σχεδιασμό νέων ηλεκτρονικών υπηρεσιών του Υπουργείου Ψηφιακής Διακυβέρνησης και τον σχεδιασμό νέων 
ηλεκτρονικών υπηρεσιών του Υπουργείου Οικονομικών, 
(ιγ) τον σχεδιασμό, ανάπτυξη και διαχείριση των ιστοτόπων του Υπουργείου Ψηφιακής Διακυβέρνησης και του 
Υπουργείου Οικονομικών, μέσα από τη συνεργασία με 
όλες τις αρμόδιες Υπηρεσίες, για την ανανέωση και επικαιροποίησή τους, (ιδ) τη συνεργασία με ευρωπαϊκούς 
φορείς και τη συμμετοχή σε ευρωπαϊκά προγράμματα, 
για τεχνικά θέματα διαλειτουργικότητας στο πλαίσιο της 
Ευρωπαϊκής Ένωσης, (ιε) τον σχεδιασμό, την υλοποίηση, 
τη διαχείριση και υποστήριξη παραγωγικής λειτουργίας 
οριζόντιων λύσεων για την υποστήριξη του μηχανισμού 
ηλεκτρονικών πληρωμών στο Υπουργείο Οικονομικών 
και σε άλλους φορείς του Δημοσίου καθώς και για την 
υποστήριξη του μοναδικού σημείου υποδοχής τιμολογίων για τις Δημόσιες Συμβάσεις και Προμήθειες και λειτουργίας ως κόμβος δρομολόγησης των στοιχείων τους 
στα πληροφοριακά συστήματα των αρμοδίων φορέων 
μέσω του Κέντρου Διαλειτουργικότητας του Υπουργείου Ψηφιακής Διακυβέρνησης, (ιστ) τη διαχείριση και 
υποστήριξη παραγωγικής λειτουργίας του συστήματος 
διασύνδεσης των μητρώων της Δημόσιας Διοίκησης, 
(ιζ) τη διαχείριση λογαριασμών κοινωνικής δικτύωσης 
και τη διαχείριση του περιεχομένου, τη γενική εποπτεία, 
τη φροντίδα και έγκαιρη ενημέρωση των διαδικτυακών 
τόπων του Υπουργείου Ψηφιακής Διακυβέρνησης και 
του Υπουργείου Οικονομικών, (ιη) τη χρήση κατάλληλων 
ηλεκτρονικών μέσων και συστημάτων, για την αποτελεσματικότερη καταγραφή και παρακολούθηση των συναλλαγών που σχετίζονται με την εκπλήρωση των υποχρεώσεών τους και (ιθ) την εισήγηση για έγκριση ή μη 
αιτημάτων διασύνδεσης, διαλειτουργικότητας αρχείων 
δεδομένων, μητρώων και πληροφοριακών συστημάτων, 
σύμφωνα με τα προβλεπόμενα στις παραγράφους 1 και 2 
του άρθρου 47 του ν. 4623/2019 (Α’ 134) ενημερώνοντας 
τις συναρμόδιες υπηρεσίες της Γενικής Γραμματείας Ψηφιακής Διακυβέρνησης και Απλούστευσης Διαδικασιών 
του Υπουργείου.
5. Το Τμήμα Γ’ - Προτύπων, Μεθοδολογιών και Διαχείρισης Ποιότητας έχει τις εξής αρμοδιότητες: (α) τον 
καθορισμό των προτύπων και της κοινής μεθοδολογίας 
σχεδιασμού, υλοποίησης, διαχείρισης και κοστολόγησης 
λογισμικού, (β) τη συνεργασία με τις αρμόδιες εσωτερικές μονάδες, με σκοπό την ενσωμάτωση των προτύπων 
στις περιπτώσεις εκτέλεσης έργων από Αναδόχους, (γ) 
τον καθορισμό των προτύπων υλοποίησης και μέτρησης 
της αποτελεσματικότητας και της αποδοτικότητας των 
ηλεκτρονικών υπηρεσιών του Υπουργείου Οικονομικών, 
(δ) την εφαρμογή μέτρων συνεχούς βελτίωσης με σκοπό 
τη συνεχή αναβάθμιση των παρεχόμενων υπηρεσιών 
της Γ.Γ.Π.Σ.Δ.Δ., (ε) την υιοθέτηση και διαχείριση νέων 
διαδικασιών ποιότητας για τη μείωση λειτουργικού κόστους, αποτελεσματικότερης λειτουργίας και αύξησης 
της παραγωγικότητας της Γ.Γ.Π.Σ.Δ.Δ., (στ) τον έλεγχο και 
τη μέτρηση συμμόρφωσης διαδικασιών και λογισμικού, 
βάσει των προτύπων ποιότητας και μεθοδολογιών, (ζ) τη 
συνεργασία με ευρωπαϊκούς φορείς και τη συμμετοχή 
σε ευρωπαϊκά προγράμματα, για την υιοθέτηση κοινών 
πρακτικών, προτύπων και στρατηγικών στα πλαίσια της 
Ευρωπαϊκής Ένωσης, (η) την καταγραφή των δυνατοτήτων της βέλτιστης αξιοποίησης του έτοιμου λογισμικού, 
(θ) την εκτέλεση σε συνεργασία με τις άλλες Διευθύνσεις της Γ.Γ.Π.Σ.Δ.Δ. ελέγχων αξιολόγησης των μέτρων 
ασφάλειας των πληροφοριακών συστημάτων των Εγκεκριμένων Οικονομικών Φορέων (Αuthorised Εconomic Οperator - ΑΕΟ) και (ι) τον καθορισμό σε εθνικό επίπεδο 
της πολιτικής ηλεκτρονικής τιμολόγησης στους κανόνες 
ανταλλαγής τιμολογίων και στον καθορισμό των σχετικών τεχνικών προτύπων, στο πλαίσιο των υποχρεώσεων μιας Εθνικής Αρχής ΡΕΡΡΟL (ΡΕΡΡΟL Αuthority) σε 
συνεργασία με το Τμήμα Β’ της ίδιας Διεύθυνσης και το 
Τμήμα Β’ της Διεύθυνσης Διαχείρισης, Ανάπτυξης και 
Υποστήριξης Εθνικού Συστήματος Ηλεκτρονικών Δημοσίων Συμβάσεων (Ε.Σ.Η.ΔΗ.Σ.).
Άρθρο 36
Διεύθυνση Υποστήριξης Λειτουργίας 
Συστημάτων Δημόσιας Διοίκησης
1. Επιχειρησιακοί στόχοι της Διεύθυνσης Υποστήριξης 
Λειτουργίας Συστημάτων Δημόσιας Διοίκησης είναι η 
υποστήριξη της παραγωγικής λειτουργίας, η συντήρηση 
και η επικαιροποίηση των πληροφοριακών συστημάτων, 
των μηχανογραφημένων εφαρμογών, που αφορούν στις 
τομεακές εφαρμογές της Δημόσιας Διοίκησης, εκτός του 
Υπουργείου Οικονομικών, η υποστήριξη της παραγωγικής λειτουργίας, η συντήρηση και η επικαιροποίηση των 
πληροφοριακών συστημάτων, των μηχανογραφημένων 
εφαρμογών, που αφορούν στις οριζόντιες εφαρμογές 
του Υπουργείου Ψηφιακής Διακυβέρνησης που δεν 
υποστηρίζονται από τις άλλες Γενικές Διευθύνσεις, η 
συντήρηση και η διαχείριση ηλεκτρονικού γενικού Μητρώου συναλλασσομένων και οι διαδικασίες παροχής και 
ελέγχου πρόσβασης στα πληροφοριακά συστήματα της 
Δημόσιας Διοίκησης, καθώς και οι διαδικασίες εφαρμογής και χρήσης ψηφιακών υπογραφών.
2. Η Διεύθυνση Συστημάτων Δημόσιας Διοίκησης 
συγκροτείται από τα ακόλουθα Τμήματα: (α) Τμήμα 
Α’- Λειτουργίας Συστημάτων Δημόσιας Διοίκησης, (β) 
Τμήμα Β’- Διαδικτυακής Εξυπηρέτησης, (γ) Τμήμα Γ’ - 
Ηλεκτρονικής Ταυτοποίησης και Αυθεντικοποίησης και 
(δ) Τμήμα Δ’- Πληροφοριακών Συστημάτων Ανοικτής 
Διακυβέρνησης.
3. Στο Τμήμα Α’- Λειτουργίας Συστημάτων Δημόσιας 
Διοίκησης έχει τις εξής αρμοδιότητες: (α) τον τεχνικό σχεδιασμό, την ανάπτυξη, διαχείριση και υποστήριξη παραγωγικής λειτουργίας οριζόντιων πληροφοριακών συστημάτων εξυπηρέτησης δημόσιας διοίκησης (π.χ. Κεντρικό Σύστημα Διαχείρισης Εγγράφων, Κόμβος για ηλεκτρονικές υπηρεσίες συστημένης παράδοσης, Σύστημα Διαχείρισης Ανθρώπινου Δυναμικού [ΗRΜS], Απογραφή, αξιολόγηση, κινητικότητα κ.ά.) σε συνεργασία με τα συναρμόδια 
Υπουργεία, και τις επιμέρους συναρμόδιες μονάδες του 
Υπουργείου, όπου αυτή απαιτείται, (β) τον τεχνικό σχεδιασμό, την ανάπτυξη, διαχείριση και υποστήριξη παραγωγικής λειτουργίας των οριζόντιων συστημάτων εξυπηρέτησης πολιτών και επιχειρήσεων (π.χ. Σύστημα Διαχείρισης Υποθέσεων Πολιτών (CRΜS), κ.ά.), (γ) την ενσωμάτωση 
της νομοθεσίας στις εφαρμογές και τις ηλεκτρονικές υπηρεσίες αρμοδιότητας του Τμήματος και την ενημέρωσή 
τους με νέες εκδόσεις και νέες λειτουργίες, με παράλληλη 
ενημέρωση του Τμήματος Δ’ της Διεύθυνσης Λειτουργίας Οριζόντιων Συστημάτων, Εκτυπώσεων, Λειτουργικής 
Υποστήριξης και Υποστήριξης Χρηστών, όπου απαιτείται 
και (δ) την τηλεφωνική και εξ αποστάσεως τεχνική υποστήριξη δευτέρου επιπέδου εσωτερικών χρηστών των 
εφαρμογών, σε συνεργασία με το Τμήμα Δ’ της Διεύθυνσης Λειτουργίας Οριζόντιων Συστημάτων, Εκτυπώσεων, 
Λειτουργικής Υποστήριξης και Υποστήριξης Χρηστών.
4. Το Τμήμα Β’- Διαδικτυακής Εξυπηρέτησης έχει τις 
εξής αρμοδιότητες: (α) τον τεχνικό σχεδιασμό, την ανάπτυξη, διαχείριση και υποστήριξη παραγωγικής λειτουργίας των οριζόντιων συστημάτων εξυπηρέτησης πολιτών 
και επιχειρήσεων (π.χ. Πύλη ΕΡΜΗΣ, Εθνική Ψηφιακή Πύλη, e-gov Ρortal), (β) τον σχεδιασμό, την ανάπτυξη, 
διαχείριση και υποστήριξη παραγωγικής λειτουργίας του 
Μητρώου Επικοινωνίας Πολιτών, σύμφωνα με τα αναφερόμενα στην παρ. 5 του άρθρου 48 του ν. 4623/2019 
(Α’ 134), (γ) τον τεχνικό σχεδιασμό, την ανάπτυξη, διαχείριση και υποστήριξη παραγωγικής λειτουργίας του Μητρώου Δικτυακών Τόπων και Εφαρμογών της Ελληνικής 
Δημόσιας Διοίκησης και του Μητρώου Ψηφιακών Υπηρεσιών της Ελληνικής Δημόσιας Διοίκησης, σύμφωνα με 
τα αναφερόμενα στις παραγράφους 4 και 5 του άρθρου 
52 του ν. 4635/2019 (Α’ 167), (δ) τον τεχνικό σχεδιασμό, 
την ανάπτυξη, διαχείριση και υποστήριξη παραγωγικής 
λειτουργίας των πληροφοριακών συστημάτων που υποστηρίζουν το έργο των Κέντρων Εξυπηρέτησης Πολιτών 
και των Ενιαίων Κέντρων Εξυπηρέτησης (Κ.Ε.Π.-Ε.Κ.Ε.), 
καθώς και των πληροφοριακών υποσυστημάτων διαλειτουργικότητας των συστημάτων των Κ.Ε.Π. (ΕΡΜΗΣΚ.Ε.Π.- Ε.Κ.Ε.) με φορείς του Δημόσιου Τομέα, σε συνεργασία με την καθ’ ύλη οργανική μονάδα του Υπουργείου, 
(ε) την τεχνική υποστήριξη της καθημερινής λειτουργίας 
των Κ.Ε.Π., την παροχή οδηγιών και τη μέριμνα για την 
αντιμετώπιση και επίλυση πάσης φύσεως ζητημάτων που 
προκύπτουν από τη λειτουργία τους και αφορούν τα τεχνικά θέματα του πληροφοριακού συστήματος των ΚΕΠ, 
σε συνεργασία με το Τμήμα Δ’ της Διεύθυνσης Λειτουργίας Οριζόντιων Συστημάτων, Εκτυπώσεων, Λειτουργικής 
Υποστήριξης και Υποστήριξης Χρηστών, όπου απαιτείται και τις καθ’ ύλην αρμόδιες μονάδες του Υπουργείου, 
(στ) την ενσωμάτωση της νομοθεσίας στις εφαρμογές 
και τις ηλεκτρονικές υπηρεσίες αρμοδιότητας του Τμήματος και την ενημέρωσή τους με νέες εκδόσεις και νέες 
λειτουργίες, με παράλληλη ενημέρωση του Τμήματος Δ’ 
της Διεύθυνσης Λειτουργίας Οριζόντιων Συστημάτων, 
Εκτυπώσεων, Λειτουργικής Υποστήριξης και Υποστήριξης Χρηστών, όπου απαιτείται σε συνεργασία με την καθ’ 
ύλην αρμόδια μονάδα του Υπουργείου, (ζ) την τηλεφωνική και εξ αποστάσεως τεχνική υποστήριξη δευτέρου 
επιπέδου εσωτερικών χρηστών των εφαρμογών, σε 
συνεργασία με το Τμήμα Δ’ της Διεύθυνσης Λειτουργίας Οριζόντιων Συστημάτων, Εκτυπώσεων, Λειτουργικής 
Υποστήριξης και Υποστήριξης Χρηστών, (η) την τεχνική 
διασύνδεση των Κ.Ε.Π. με καθ’ ύλην αρμόδιες υπηρεσίες 
των φορέων της δημόσιας διοίκησης, (θ) τη βελτίωση σε 
τεχνολογικό επίπεδο της παροχής δημόσιων υπηρεσιών 
σε συνεργασία με τους συναρμόδιους, κατά περίπτωση, 
φορείς και με την καθ’ ύλην αρμόδια μονάδα του Υπουργείου και (ι) την παροχή οδηγιών προς τους φορείς που 
παρέχουν υπηρεσίες σε πολίτες και επιχειρήσεις, για την 
επίλυση προβλημάτων τεχνικής εξυπηρέτησης.
5. Το Τμήμα Γ’- Ηλεκτρονικής Ταυτοποίησης και Αυθεντικοποίησης έχει τις εξής αρμοδιότητες: (α) τον τεχνολογικό σχεδιασμό και την εφαρμογή οριζόντιων λύσεων 
για την υποστήριξη πιστοποίησης χρηστών/συστημάτων στα πληροφοριακά συστήματα του Υπουργείου 
Ψηφιακής Διακυβέρνησης, του Υπουργείου Οικονομικών και όλης της Δημόσιας Διοίκησης, (β) την εγγραφή, 
ταυτοποίηση και ηλεκτρονική αναγνώριση πολιτών και 
επιχειρήσεων σε ηλεκτρονικές υπηρεσίες του δημόσιου τομέα, (γ) τον σχεδιασμό, ανάπτυξη, διαχείριση και 
εκμετάλλευση οριζόντιων συστημάτων ηλεκτρονικής 
ταυτοποίησης και ηλεκτρονικής αναγνώρισης πολιτών 
και επιχειρήσεων, (δ) τη διαχείριση πιστοποίησης χρηστών ηλεκτρονικών υπηρεσιών της Δημόσιας Διοίκησης, (ε) την παροχή ψηφιακών πιστοποιητικών προς το 
σύνολο των Δημόσιων Φορέων, συμπεριλαμβανομένων 
των Δημόσιων Φορέων που κατά την έναρξη ισχύος 
του παρόντος παρέχουν ψηφιακά πιστοποιητικά στους 
υπαλλήλους των οργανικών τους μονάδων μέσω συμφωνιών και συνεργασιών, (στ) τον τεχνικό σχεδιασμό 
της υποδομής, τη διαχείριση και την υποστήριξη της 
παραγωγικής λειτουργίας του πληροφοριακού συστήματος που αφορά στην Υποδομή Δημόσιου Κλειδιού 
του Δημόσιου Τομέα και την Αρχή Πιστοποίησης του 
Ελληνικού Δημοσίου (ΑΠΕΔ) σε συνεργασία με αυτήν, 
(ζ) την τεχνική υποστήριξη δευτέρου επιπέδου των 
χρηστών (πολιτών και δημοσίων υπαλλήλων), την παροχή οδηγιών και τη μέριμνα για την αντιμετώπιση και 
επίλυση πάσης φύσεως ζητημάτων που προκύπτουν 
και αφορούν τεχνικά θέματα σχετικά με τις διαδικασίες 
έκδοσης, διαχείρισης και χρήσης ψηφιακών πιστοποιητικών υπογραφής, (η) την υποστήριξη της παραγωγικής 
λειτουργίας του εθνικού κόμβου eΙDΑS, τον συντονισμό 
και την τεχνική παρακολούθηση της διασύνδεσης ηλεκτρονικών υπηρεσιών με αυτόν καθώς και τον συντονισμό και την τεχνική παρακολούθηση της διασύνδεσης με 
τους αντίστοιχους κόμβους των άλλων Κρατών- Μελών 
και (θ) την τηλεφωνική και εξ αποστάσεως τεχνική υποστήριξη δευτέρου επιπέδου εσωτερικών χρηστών των 
εφαρμογών, σε συνεργασία με το Τμήμα Δ’ της Διεύθυνσης Λειτουργίας Οριζόντιων Συστημάτων, Εκτυπώσεων, 
Λειτουργικής Υποστήριξης και Υποστήριξης Χρηστών.
6. Το Τμήμα Δ’- Πληροφοριακών Συστημάτων Ανοικτής 
Διακυβέρνησης έχει τις εξής αρμοδιότητες: (α) τον τεχνικό 
σχεδιασμό, την ανάπτυξη, τη διαχείριση και υποστήριξη 
παραγωγικής λειτουργίας του πληροφοριακού συστήματος «ΔΙΑΥΓΕΙΑ» με υλοποίηση των πολιτικών για θέματα 
ανοικτής διακυβέρνησης και ανοικτών δεδομένων και 
σύμφωνα με τις κανονιστικές ρυθμίσεις που θα εκδοθούν, 
(β) τον τεχνικό σχεδιασμό, την ανάπτυξη, διαχείριση και 
υποστήριξη παραγωγικής λειτουργίας πληροφοριακών 
συστημάτων συμβατών με τα πρότυπα της ανοικτής διακυβέρνησης με σκοπό την προαγωγή της ανοικτής διακυβέρνησης και των ανοικτών δεδομένων στη Δημόσια 
Διοίκηση, (γ) την υποβολή και προώθηση της εφαρμογής 
τεχνικών προτάσεων για τη βελτιστοποίηση του Προγράμματος «ΔΙΑΥΓΕΙΑ», (δ) την αντιμετώπιση θεμάτων που αφορούν τεχνικά θέματα της ανοικτής διακυβέρνησης, των 
ανοικτών δεδομένων και του Προγράμματος «ΔΙΑΥΓΕΙΑ», 
σε συνεργασία με τις ΟΔΕ Διαύγεια των Υπουργείων Οικονομικών και Ψηφιακής Διακυβέρνησης, (ε) την τηλεφωνική 
και εξ’ αποστάσεως τεχνική υποστήριξη δευτέρου επιπέδου εσωτερικών χρηστών των εφαρμογών, σε συνεργασία 
με το Τμήμα Δ’ της Διεύθυνσης Λειτουργίας Οριζόντιων 
Συστημάτων, Εκτυπώσεων, Λειτουργικής Υποστήριξης και 
Υποστήριξης Χρηστών, (στ) τη διαχείριση και ανάρτηση σε 
συνεργασία με τις αρμόδιες Διευθύνσεις των Υπουργείων 
Ψηφιακής Διακυβέρνησης και Οικονομικών των ανοιχτών 
δεδομένων των Υπουργείων, (ζ) την υποβολή προτάσεων 
και την παρακολούθηση της υλοποίησής τους στα πλαίσια 
των Εθνικών Σχεδίων Δράσης της πρωτοβουλίας για την 
Ανοικτή Διακυβέρνηση (Οpen Government Ρartnership - ΟGΡ) για δράσεις που αφορούν στα Υπουργεία Οικονομικών και Ψηφιακής Διακυβέρνησης και (η) την υποστήριξη του Ευρωπαϊκού Συντονισμού Γλωσσικών Πόρων 
(Εuropean Language Resource Coordination - ΕLRC) μέσω 
της συλλογής γλωσσικών πόρων από τα Υπουργεία Οικονομικών και Ψηφιακής Διακυβέρνησης και της τροφοδότησης της Πλατφόρμας Αυτόματης Μετάφρασης της 
Ευρωπαϊκής Επιτροπής.
ΚΕΦΑΛΑΙΟ ΣΤ’
ΔΙΑΡΘΡΩΣΗ ΚΑΙ ΑΡΜΟΔΙΟΤΗΤΕΣ ΤΗΣ ΓΕΝΙΚΗΣ 
ΓΡΑΜΜΑΤΕΙΑΣ ΤΗΛΕΠΙΚΟΙΝΩΝΙΩΝ ΚΑΙ 
ΤΑΧΥΔΡΟΜΕΙΩΝ
Άρθρο 37
Αποστολή και βασική διάρθρωση της Γενικής 
Γραμματείας Τηλεπικοινωνιών και Ταχυδρομείων
1. Αποστολή της Γενικής Γραμματείας Τηλεπικοινωνιών 
και Ταχυδρομείων είναι ο σχεδιασμός και η ανάπτυξη 
ποιοτικών, αξιόπιστων, ασφαλών και ανταγωνιστικών 
τηλεπικοινωνιακών και ταχυδρομικών υποδομών, δικτύων και υπηρεσιών, αξιοποιώντας τις τεχνολογικές 
εξελίξεις προς όφελος των πολιτών, η χάραξη ενιαίας 
πολιτικής Κυβερνοασφάλειας στο πλαίσιο της ελληνικής και ενωσιακής νομοθεσίας, για την επίτευξη των 
εθνικών στόχων αναφορικά με τη διασφάλιση υψηλού 
επιπέδου ασφαλείας των συστημάτων δικτύου και πληροφοριών της κεντρικής δημόσιας διοίκησης και των 
φορέων εκμετάλλευσης βασικών υπηρεσιών καθώς και 
την προστασία των δεδομένων προσωπικού χαρακτήρα 
των πολιτών και η διεθνής εκπροσώπηση της χώρας για 
θέματα που άπτονται των αρμοδιοτήτων της.
2. Η Γενική Γραμματεία Τηλεπικοινωνιών και Ταχυδρομείων του Υπουργείου Ψηφιακής Διακυβέρνησης διαρθρώνεται ως εξής: (α) Γενική Διεύθυνση Τηλεπικοινωνιών 
και Ταχυδρομείων, (β) Γενική Διεύθυνση Κυβερνοασφάλειας και (γ) Αυτοτελές Τμήμα Εσωτερικού Συντονισμού 
και Διεθνών Σχέσεων.
Άρθρο 38
Γενική Διεύθυνση Τηλεπικοινωνιών και 
Ταχυδρομείων
1. Η Γενική Διεύθυνση Τηλεπικοινωνιών και Ταχυδρομείων έχει ως στρατηγικό στόχο την ανάπτυξη ποιοτικών, αξιόπιστων, ασφαλών και ανταγωνιστικών τηλεπικοινωνιακών και ταχυδρομικών υπηρεσιών, εντός του 
σύγχρονου ηλεκτρονικού περιβάλλοντος, προς όφελος 
των πολιτών και ιδίως: (α) τη χάραξη ενιαίας αναπτυξιακής πολιτικής στους τομείς της αρμοδιότητάς της, 
(β) τη διαμόρφωση και παρακολούθηση εφαρμογών 
και υπηρεσιών μέσω της ανάπτυξης του τομέα τηλεπικοινωνιών, του διαδικτύου, των νέων τεχνολογιών και 
των ταχυδρομείων, (γ) την εγκατάσταση και λειτουργία 
σύγχρονων και αποτελεσματικών δικτύων ηλεκτρονικών επικοινωνιών, (δ) τη διασφάλιση της βέλτιστης χρήσης του φάσματος ραδιοσυχνοτήτων, της ανάπτυξης 
σύγχρονων ασύρματων, κινητών, δορυφορικών υπηρεσιών και υπηρεσιών ευρυεκπομπής, (ε) την ενίσχυση 
της επιστημονικής έρευνας και ανάπτυξης καινοτόμων 
υπηρεσιών, εφαρμογών και εξοπλισμού, (στ) τη χάραξη, εφαρμογή και ανάπτυξη πολιτικής ενός σύγχρονου, 
απελευθερωμένου και ανταγωνιστικού περιβάλλοντος 
ταχυδρομικών υπηρεσιών, (ζ) την εκπροσώπηση της χώρας ως Διοικητικής Αρχής (Αdministration), καθώς και 
το συντονισμό των εκπροσώπων συναρμοδίων φορέων 
σε όλους τους Ευρωπαϊκούς και Διεθνείς Οργανισμούς, 
καθώς και στις διακρατικές σχέσεις, (η) το χειρισμό θεμάτων και τη συνεργασία με εποπτευόμενους φορείς και 
επιτελικές δομές σε ζητήματα σχεδιασμού και εφαρμογής πολιτικών και δράσεων για την ανάπτυξη δικτύων, 
(θ) την παρακολούθηση της Ενιαίας Ψηφιακής Αγοράς 
σε θέματα ηλεκτρονικών επικοινωνιών, τηλεπικοινωνιών 
και ταχυδρομείων.
2. Η Γενική Διεύθυνση Τηλεπικοινωνιών και Ταχυδρομείων διαρθρώνεται σε Διευθύνσεις ως εξής: (α) Διεύθυνση Ασύρματων Επικοινωνιών, Δικτύων Πέμπτης Γενιάς 
(5G) και Διαστήματος, (β) Διεύθυνση Ευρυζωνικότητας 
και Δικτύων Ηλεκτρονικών Επικοινωνιών, (γ) Διεύθυνση 
Τεχνολογικού Εξοπλισμού και Εγκαταστάσεων και (δ) 
Διεύθυνση Ταχυδρομείων.
Άρθρο 39
Διεύθυνση Ασύρματων Επικοινωνιών, Δικτύων 
Πέμπτης Γενιάς (5G) και Διαστήματος
1. Επιχειρησιακοί στόχοι της Διεύθυνσης Ασύρματων 
Επικοινωνιών, Δικτύων Πέμπτης Γενιάς (5G) και Διαστήματος είναι η επεξεργασία πολιτικών και δράσεων για 
την ανάπτυξη δικτύων πέμπτης γενιάς (5G), η προώθηση 
δράσεων για την ανάπτυξη ασύρματων δικτύων, καθώς 
και για την προστασία και τη βέλτιστη διαχείριση του 
φάσματος ραδιοσυχνοτήτων, η διαμόρφωση της πολιτικής του ραδιοφάσματος και ο συντονισμός δράσεων 
ανάπτυξης υπηρεσιών ραδιοεπικοινωνιών, η διαχείριση 
των θεμάτων των τροχιακών θέσεων, καθώς και η προώθηση δράσεων για την ανάπτυξη και τη χρήση εθνικών 
και ευρωπαϊκών διαστημικών υποδομών και η προώθηση της χρήσης των εφαρμογών των ηλεκτρονικών 
επικοινωνιών.
2. Η Διεύθυνση Ασυρμάτων Επικοινωνιών και Δικτύων Πέμπτης Γενιάς (5G) συγκροτείται από τα ακόλουθα 
Τμήματα: (α) Τμήμα Ασύρματων Επικοινωνιών Πέμπτης 
Γενιάς (5G), (β) Τμήμα Διαχείρισης Ραδιοφάσματος και 
Ασύρματων Επικοινωνιών και (γ) Τμήμα Δορυφορικών 
Υπηρεσιών και Υποδομών.
3. Το Τμήμα Ασυρμάτων Επικοινωνιών Πέμπτης Γενιάς 
(5G) έχει τις εξής αρμοδιότητες: (α) την άσκηση της νομοθετικής και κανονιστικής αρμοδιότητας και ειδικότερα 
την επεξεργασία και επικαιροποίηση του κανονιστικού 
πλαισίου για την ανάπτυξη ασύρματων δικτύων πέμπτης 
γενιάς 5G, (β) την παρακολούθηση τεχνολογικών εξελίξεων στα θέματα του Τμήματος και το σχεδιασμό εθνικού 
προγράμματος για την εισαγωγή, αξιοποίηση και χρήση δικτύων και υπηρεσιών 5G, (γ) το σχεδιασμό μέτρων 
προώθησης της ανάπτυξης δικτύων 5G, (δ) τη συλλογή 
και επεξεργασία των αναγκών των φορέων του Δημοσίου και του ιδιωτικού τομέα για τηλεματικές εφαρμογές 
ασύρματων δικτύων, όπως ενδεικτικά έξυπνες μεταφορές, αυτοματοποιημένη οδήγηση, internet of things κ.ά., 
(ε) την προώθηση δράσεων με σκοπό το σχεδιασμό και 
την ανάπτυξη εφαρμογών που αξιοποιούν νέες τεχνολογίες και υπηρεσίες τηλεπικοινωνιών, (στ) το σχεδιασμό 
δράσεων και κινήτρων για τη διάχυση των τηλεματικών 
εφαρμογών σε ευρύτερους τομείς της οικονομίας, σε 
συνεργασία με συναρμόδιους φορείς, (ζ) την παρακολούθηση των εξελίξεων και τη συμμετοχή στη διαμόρφωση της πολιτικής νέων τεχνολογιών που αφορούν στο 
Διαδίκτυο των Αντικειμένων (Ιnternet of Τhings) και τον 
καθορισμό δράσεων ανάπτυξης και εφαρμογής αυτών, 
σε συνδυασμό με τα ασύρματα δίκτυα Πέμπτη γενιάς 
(5G), σύμφωνα και με τις αντίστοιχες Ομάδες της ΙΤU 
και της ΕΕ, (η) την υποστήριξη της Γενικής Γραμματείας Τηλεπικοινωνιών και Ταχυδρομείων στο σχεδιασμό 
δράσεων στα θέματα αρμοδιότητας του Τμήματος,
(θ) την εκπροσώπηση σε εθνικό, ευρωπαϊκό, διεθνές 
και διακρατικό επίπεδο σε θέματα του Τμήματος, (ι) τη 
συνεργασία με δημόσιους και ιδιωτικούς φορείς και την 
εκπροσώπηση του Υπουργείου στις αντίστοιχες διμερείς 
ή πολυμερείς σχέσεις και στα συλλογικά όργανα, για θέματα του Τμήματος.
4. Το Τμήμα Διαχείρισης Ραδιοφάσματος και Ασύρματων Επικοινωνιών έχει τις εξής αρμοδιότητες: (α) την 
άσκηση της νομοθετικής και κανονιστικής αρμοδιότητας 
και ειδικότερα την επεξεργασία και επικαιροποίηση του 
κανονιστικού πλαισίου για την ανάπτυξη και την αποδοτική χρήση του ραδιοφάσματος, (β) τη μέριμνα για την 
εφαρμογή του Διεθνούς Κανονισμού Ραδιοεπικοινωνιών (Radio Regulations) και των διεθνών συμβάσεων και 
συμφωνιών, (γ) τη μέριμνα για το διεθνή συντονισμό 
ραδιοσυχνοτήτων και τη σύναψη συμφωνιών συντονισμού με άλλες χώρες καθώς και τη διεθνή συνεργασία 
για εξάλειψη επιβλαβών παρεμβολών, καθώς και την 
εναρμόνιση της χρήσης των ραδιοσυχνοτήτων με τα 
υπόλοιπα κράτη - μέλη της Ευρωπαϊκής Ένωσης, (δ) την 
επεξεργασία, εφαρμογή και επικαιροποίηση του ρυθμιστικού και κανονιστικού πλαισίου για την βέλτιστη αξιοποίηση του φάσματος ραδιοσυχνοτήτων για τις ανάγκες 
της ραδιοφωνίας και τηλεόρασης (Ρ/Τ), (ε) την κατάρτιση 
και επεξεργασία του Χάρτη Ραδιοσυχνοτήτων Ρ/Τ, την 
ανακοίνωση του στη Διεθνή Ένωση Τηλεπικοινωνιών 
(ΙΤU), και τη φροντίδα για την εφαρμογή του Διεθνούς 
Κανονισμού Ραδιοεπικοινωνιών στο αντικείμενο του 
Τμήματος, (στ) τη συνεργασία με τις Ελληνικές δημόσιες 
αρχές που ασκούν άμεσα ή έμμεσα ρυθμιστική αρμοδιότητα στον τομέα και την εκπροσώπηση του Υπουργείου 
στις αντίστοιχες διμερείς ή πολυμερείς σχέσεις και στα 
συλλογικά όργανα, για θέματα του Τμήματος, (ζ) το σχεδιασμό της πολιτικής και του πλαισίου διαχείρισης του 
φάσματος των αναγκαίων για σταθμούς ευρυεκπομπής 
ραδιοφωνίας και τηλεόρασης ραδιοσυχνοτήτων και τον 
καθορισμό των σχετικών τεχνικών χαρακτηριστικών των 
σταθμών, (η) την τυποποίηση τηλεοπτικών δεκτών και 
την επεξεργασία τεχνικών κανονισμών για την χρήση 
ζωνών συχνοτήτων σύμφωνα με τους ισχύοντες διεθνείς 
κανονισμούς και συμφωνίες, με στόχο την αποτελεσματικότερη διαχείριση του φάσματος ραδιοσυχνοτήτων, 
(θ) την κατανομή χρήσεων του φάσματος σύμφωνα με 
την πολιτική και τον σχεδιασμό διαχείρισης φάσματος 
ραδιοφωνίας και τηλεόρασης, σύμφωνα με τις εθνικές 
και διεθνείς απαιτήσεις και ανάγκες συντονισμού της 
χρήσης του φάσματος με άλλες χώρες, καθώς και αντίστοιχα την αναθεώρηση της κατανομής χρήσεων του 
φάσματος, (ι) τη μέριμνα για την επιβολή υποχρεώσεων 
μεταφοράς ραδιοτηλεοπτικών σημάτων για την εξασφάλιση της δέουσας πρόσβασης ειδικών κατηγοριών πληθυσμού (ιδίως τελικών χρηστών με αναπηρία), (ια) την 
παρακολούθηση τεχνολογικών εξελίξεων στα θέματα 
του τμήματος και το σχεδιασμό της πολιτικής διαχείρισης 
του φάσματος ραδιοσυχνοτήτων, (ιβ) την ανακοίνωση 
στην Διεθνή Ένωση Τηλεπικοινωνιών (ΙΤU) των εκχωρήσεων ραδιοσυχνοτήτων, (ιγ) την επεξεργασία και έκδοση 
του Εθνικού Κανονισμού Κατανομής Ζωνών Συχνοτήτων 
(ΕΚΚΖΣ), (ιδ) τη χορήγηση συχνοτήτων για την λειτουργία κρατικών δικτύων και ραδιοδικτύων διπλωματικών 
αποστολών, καθώς και για πειραματικές/δοκιμαστικές 
εκπομπές σε προσωρινή ή μόνιμη βάση σύμφωνα με την 
κείμενη νομοθεσία, (ιε) τη διαμόρφωση προτάσεων για 
επιβολή περιορισμών ή/και απαγορεύσεων στη χρήση 
του φάσματος ραδιοσυχνοτήτων, καθώς και προτάσεων 
για την κατά περίπτωση παροχή, τροποποίηση, παράταση των δικαιωμάτων χρήσης ραδιοσυχνοτήτων, σε συνεργασία με συναρμόδιες Υπηρεσίες και Αρχές, (ιστ) την 
παρακολούθηση του πλαισίου λειτουργίας του συστήματος επιτήρησης του Ραδιοφάσματος, τον καθορισμό των 
σταθμών επιτήρησης, καθώς και την ανακοίνωσή τους 
στην ΙΤU, (ιζ) τη μέριμνα για την επιγραμμική σύνδεση 
με το Εθνικό Μητρώο Ραδιοσυχνοτήτων, και τον καθορισμό, σε συνεργασία με συναρμόδιες Υπηρεσίες και Αρχές, των απαιτήσεων που πρέπει να πληροί το Μητρώο, 
(ιη) τον καθορισμό των παραμεθορίων ζωνών της χώρας, 
των οποίων η πλήρης κάλυψη από τα δίκτυα κινητής 
τηλεφωνίας κρίνεται ως εθνικά αναγκαία, (ιθ) την παρακολούθηση και εκπροσώπηση στις Διεθνείς Ενώσεις 
και Οργανισμούς, στα όργανα της Ευρωπαϊκής Ένωσης 
και σε άλλες διεθνείς και διακρατικές συναντήσεις, σε 
θέματα του Τμήματος, (κ) την προώθηση δράσεων ενίσχυσης της επιστημονικής έρευνας, καθώς και δράσεων ερευνητικού χαρακτήρα, για θέματα του Τμήματος,
(κα) την επεξεργασία, έκδοση και κατά περίπτωση εφαρμογή ρυθμιστικών κειμένων που αφορούν ραδιοσυχνότητες και ασυρματικές συσκευές εντός του Διαδικτύου 
των Αντικειμένων (ΙoΤ: Ιnternet of Τhings).
5. Το Τμήμα Δορυφορικών Υπηρεσιών και Υποδομών 
έχει τις εξής αρμοδιότητες: (α) την επεξεργασία και επικαιροποίηση του κανονιστικού πλαισίου για τις δορυφορικές επικοινωνίες και τη διαστημική πολιτική σε συνεργασία με συναρμόδιους φορείς, (β) την ανακοίνωση στην 
ΙΤU δορυφορικών τροχιών και συσχετισμένων ραδιοσυχνοτήτων, τη διαχείριση των θεμάτων των δορυφορικών 
τροχιών και των συσχετισμένων ραδιοσυχνοτήτων και 
το σχετικό διεθνή συντονισμό, (γ) την παρακολούθηση 
τεχνολογικών εξελίξεων στα θέματα του Τμήματος και 
το σχεδιασμό της πολιτικής διαχείρισης του φάσματος 
ραδιοσυχνοτήτων δορυφορικών επικοινωνιών, (δ) την 
επεξεργασία και παρακολούθηση τεχνικών θεμάτων 
επί μνημονίων, συμφωνιών και συμβάσεων μεταξύ του 
Ελληνικού Δημοσίου και παρόχων δορυφορικών επικοινωνιών ή άλλων Αρχών, (ε) τη διαχείριση θεμάτων 
αξιοποίησης της δορυφορικής χωρητικότητας που έχει 
διατεθεί στο Δημόσιο από το δορυφορικά συστήματα 
για τις ανάγκες των δορυφορικών επικοινωνιών του δημοσίου τομέα, (στ) τη μέριμνα για το διεθνή συντονισμό 
ραδιοσυχνοτήτων δορυφορικών συστημάτων και τη 
σύναψη συμφωνιών συντονισμού με άλλες χώρες, για 
την επίλυση προβλημάτων παρεμβολών σε ελληνικά ή 
ξένα δορυφορικά συστήματα καθώς και τη μέριμνα για 
θέματα δορυφορικής ραδιοπλοήγησης και προστασίας 
υπηρεσιών από παρεμβολές, (ζ) την προώθηση δράσεων 
ενίσχυσης της επιστημονικής έρευνας για θέματα του 
Τμήματος καθώς και για εφαρμογές δορυφορικών συστημάτων ηλεκτρονικών επικοινωνιών, (η) τη σύσταση, 
καταχώρηση, τήρηση και διαχείριση Μητρώου/Αρχείου 
Διαστημικών Σταθμών και Αντικειμένων, τη διαχείριση 
θεμάτων επί των διαστημικών δραστηριοτήτων και αντικειμένων, (θ) την εκπροσώπηση στην Ευρωπαϊκή Ένωση 
(ΕΕ) και στους οργανισμούς αυτής για θέματα διαστήματος, στη GSΑ, καθώς και σε εθνικό, ευρωπαϊκό, διεθνές 
και διακρατικό επίπεδο σε θέματα του Τμήματος, (ι) την 
αξιοποίηση των εθνικών διαστημικών υποδομών, το σχεδιασμό και την οργάνωση της παροχής υπηρεσιών και 
δεδομένων σε Δημόσιους φορείς, καθώς και τη διάχυση 
της ευρωπαϊκής πολιτικής διαστήματος στις δημόσιες 
υποδομές σε συνεργασία με συναρμόδιους φορείς.
Άρθρο 40
Διεύθυνση Ευρυζωνικότητας και Δικτύων 
Ηλεκτρονικών Επικοινωνιών
1. Επιχειρησιακοί στόχοι της Διεύθυνσης Ευρυζωνικότητας και Δικτύων Ηλεκτρονικών Επικοινωνιών είναι η μέριμνα για το σχεδιασμό, την κατάρτιση και την εφαρμογή 
της Εθνικής Ευρυζωνικής Πολιτικής, όπως καθορίζεται 
από το εκάστοτε Εθνικό Ευρυζωνικό Σχέδιο (ΝGΑplan), η 
υποστήριξη της ΓΓΤΤ στη σχεδίαση και υλοποίηση έργων 
ανάπτυξης τηλεπικοινωνιακών δικτύων και υπηρεσιών, 
η διαχείριση θεμάτων τυποποίησης σε τεχνολογίες τηλεπικοινωνιακών δικτύων, η καταγραφή των δικτύων 
ηλεκτρονικών επικοινωνιών της χώρας και η μέριμνα 
για τη διεξαγωγή γεωγραφικών ερευνών ανάπτυξης δικτύων (κατά το άρθρο 22 της Οδηγίας 2018/1972/ΕΕ), 
η διαχείριση θεμάτων χορήγησης δικαιωμάτων διέλευσης, η λειτουργία ως Εθνικό Γραφείο Ευρυζωνικότητας 
(Νational Βroadband Competent Οffice), η διαμόρφωση 
και εφαρμογή πολιτικής στον τομέα των υπηρεσιών ηλεκτρονικών επικοινωνιών και η προώθηση δράσεων, ο 
συντονισμός, η παρακολούθηση, και η υποστήριξη της 
εφαρμογής των αντίστοιχων αναπτυξιακών πολιτικών 
και η προετοιμασία, παρακολούθηση, εκπροσώπηση 
και διαμόρφωση θέσεων στις Διεθνείς Ενώσεις, τους 
Διεθνείς Οργανισμούς, στις Διεθνείς Διασκέψεις, στα 
όργανα της Ευρωπαϊκής Ένωσης και σε άλλες διεθνείς 
και διακρατικές συναντήσεις, για θέματα αρμοδιότητας 
της Διεύθυνσης.
2. Η Διεύθυνση Ευρυζωνικότητας και Δικτύων Ηλεκτρονικών Επικοινωνιών συγκροτείται από τα ακόλουθα 
Τμήματα: (α) Τμήμα Ευρυζωνικότητας, (β) Τμήμα Αδειοδοτήσεων και Μητρώου Δικτύων και (γ) Τμήμα Υπηρεσιών Ηλεκτρονικών Επικοινωνιών.
3. Το Τμήμα Ευρυζωνικότητας έχει τις εξής αρμοδιότητες: (α) τη μέριμνα για την προετοιμασία, εφαρμογή 
και επικαιροποίηση του Εθνικού Ευρυζωνικού Σχεδίου, 
την αποτίμηση της πορείας εφαρμογής του και την εισήγηση για απαιτούμενες πρωτοβουλίες και τροποποίηση 
ή/και επικαιροποίηση αυτού, (β) την παρακολούθηση 
των Εθνικών Δράσεων για την επίτευξη των στόχων του 
Ψηφιακού Θεματολογίου για την Ευρώπη και του Gigabit 
Society 2025, σε θέματα ευρυζωνικότητας και δικτύων 
ηλεκτρονικών επικοινωνιών, (γ) τη συλλογή και επεξεργασία στοιχείων για την αποτίμηση των δεικτών της διάστασης συνδεσιμότητας του δείκτη DΕSΙ, (δ) την υποστήριξη στο σχεδιασμό και την υλοποίηση προγραμμάτων 
και έργων ανάπτυξης υποδομών, ευρυζωνικότητας,
(ε) τη συνεργασία με τις αρμόδιες Διαχειριστικές ή και 
άλλες Αρχές για την υλοποίηση έργων ανάπτυξης δικτύων, (στ) τη μέριμνα για την ανάπτυξη περιοχών δωρεάν 
ασυρματικής πρόσβασης στο διαδίκτυο (WiFi), (ζ) την 
επεξεργασία και εισήγηση σχετικά με την έγκριση προτάσεων που αφορούν στην ανάπτυξη πάσης φύσεως δικτύων και υποδομών επικοινωνιών, όπως ιδίως δικτύων 
οπτικών ινών, δικτύων WiFi, υποδομών έξυπνων πόλεων 
και υποβάλλονται στη ΓΓΤΤ προς έγκριση σύμφωνα με 
τη διαδικασία του άρθρου 44 του ν. 4635/2019 (Α’ 167), 
(η) την εισήγηση για τη διαμόρφωση εθνικής πολιτικής 
για την ανάπτυξη των έξυπνων πόλεων και το σχεδιασμό 
και υλοποίηση σχετικών δράσεων, καθώς και κάθε άλλο 
συναφές θέμα, (θ) τον καθορισμό δράσεων και μέτρων 
για την ανάπτυξη και εφαρμογή δικτύων φιλικών προς 
το περιβάλλον καθώς και την εισήγηση πολιτικής και 
την προώθηση δράσεων για την επίτευξη των στόχων 
βιώσιμης ανάπτυξης στον τομέα των τηλεπικοινωνιών, 
(ι) τη μέριμνα για το σχεδιασμό, προετοιμασία και υλοποίηση δράσεων προώθησης της χρήσης ευρυζωνικών 
υπηρεσιών από πολίτες και επιχειρήσεις της χώρας,
(ια) την προώθηση δράσεων ενίσχυσης της επιστημονικής έρευνας, καθώς και δράσεων ερευνητικού χαρακτήρα, που σχετίζονται με την καινοτομία, την ανάπτυξη 
και τις εφαρμογές των θεμάτων του Τμήματος, (ιβ) τη 
διαχείριση θεμάτων τυποποίησης σε τεχνολογίες τηλεπικοινωνιακών δικτύων και η μέριμνα για την προετοιμασία και υλοποίηση του σχετικού κανονιστικού πλαισίου.
4. Το Τμήμα Αδειοδοτήσεων και Μητρώου Δικτύων 
έχει τις εξής αρμοδιότητες: (α) την ηλεκτρονική καταγραφή και παρακολούθηση της υποδομής της χώρας σε 
θέματα δικτύων τηλεπικοινωνιών (ιδίως έργα, μελέτες, λειτουργικές παρεμβάσεις, απαιτήσεις των φορέων για την αναβάθμιση των δικτύων), με δυνατότητα καταγραφής και άλλων δικτύων της χώρας, (β) την καταγραφή και 
την ηλεκτρονική αποτύπωση των δικτύων επικοινωνιών 
σε εθνικό επίπεδο και την τήρηση των πάσης φύσεως 
αρχείων σε ηλεκτρονική μορφή, (γ) τη διαχείριση του 
Μητρώου Δικτύων που προβλέπεται στο άρθρο 32 του 
ν. 4053/2012 (Α’ 44), όπως ισχύει, (δ) τη μέριμνα για τη 
διεξαγωγή γεωγραφικών ερευνών ανάπτυξης δικτύων, 
κατά την έννοια του άρθρου 22 της Οδηγίας 2018/1972/
ΕΕ, (ε) την προετοιμασία και μέριμνα για την προώθηση 
νομοθετικών και κανονιστικών πράξεων σχετικών με 
τα θέματα αρμοδιότητας του Τμήματος, (στ) τον καθορισμό διαδικασιών για την παραχώρηση δικαιωμάτων 
διέλευσης και τη μέριμνα έκδοσης σχετικού κανονιστικού πλαισίου, την αποτίμηση εφαρμογής του και την 
εισήγηση τυχόν αναγκαίων τροποποιήσεων, (ζ) την υποστήριξη των δημόσιων αρχών και φορέων που ασκούν 
εκτελεστικές αρμοδιότητες στον τομέα των δικαιωμάτων 
διέλευσης, (η) την ανάπτυξη και λειτουργία δικτυακής 
πύλης που λειτουργεί ως Ενιαίο Σημείο Πληροφόρησης 
για τις δικτυακές υποδομές της χώρας, κατά την έννοια 
του ν. 4463/2017 (Α’ 42), όπως ισχύει, (θ) την ανάπτυξη, 
υποστήριξη και λειτουργία Πληροφοριακού Συστήματος 
για την παροχή υπηρεσίας μιας στάσης για την έγκριση 
και χορήγηση δικαιωμάτων διέλευσης, καθώς και τη σχετική συνεργασία με δημόσιες αρχές και φορείς.
5. Το Τμήμα Υπηρεσιών Ηλεκτρονικών Επικοινωνιών 
έχει τις εξής αρμοδιότητες: (α) την παρακολούθηση των 
εξελίξεων και τη συμμετοχή στη διαμόρφωση της πολιτικής των ηλεκτρονικών επικοινωνιών και των τηλεπικοινωνιακών υπηρεσιών, καθώς και το σχεδιασμό και 
υλοποίηση δράσεων ανάπτυξης και εφαρμογής αυτών, 
(β) την προετοιμασία, παρακολούθηση, εκπροσώπηση 
και διαμόρφωση θέσεων στις Διεθνείς Ενώσεις, τους Διεθνείς Οργανισμούς, στις Διεθνείς Διασκέψεις, στα όργανα της Ευρωπαϊκής Ένωσης και σε άλλες διεθνείς και 
διακρατικές συναντήσεις, η διεξαγωγή διαπραγματεύσεων και η επεξεργασία συμφωνιών σε διεθνές, ενωσιακό 
και διακρατικό επίπεδο, για θέματα του Τμήματος, (γ) την 
προώθηση νομοθετικών και κανονιστικών πράξεων και 
την εναρμόνιση του εθνικού κανονιστικού πλαισίου των 
ηλεκτρονικών επικοινωνιών με το ενωσιακό και διεθνές 
δίκαιο, μέσω: αα) της ενσωμάτωσης στο εθνικό δίκαιο 
σχετικών οδηγιών της Ευρωπαϊκής Ένωσης και ββ) της 
κύρωσης τελικών πράξεων λοιπών Διεθνών Οργανισμών 
και Διασκέψεων, (δ) την έκδοση του Εθνικού Σχεδίου 
Αριθμοδότησης (ΕΣΑ) και την παρακολούθηση θεμάτων 
αριθμοδότησης, φορητότητας αριθμών, εναρμονισμένων αριθμών κοινωφελών υπηρεσιών και υπηρεσιών 
εκτάκτου ανάγκης, (ε) τη μέριμνα για την ορθή εφαρμογή του νομικού πλαισίου για την παροχή καθολικής 
υπηρεσίας, (στ) τη συνεργασία με τις δημόσιες αρχές 
και ιδιωτικούς φορείς, καθώς και την εκπροσώπηση του 
Υπουργείου σε θέματα αρμοδιότητας του Τμήματος,
(ζ) την προώθηση δράσεων ενίσχυσης της επιστημονικής έρευνας, καθώς και δράσεων ερευνητικού χαρακτήρα, που σχετίζονται με την καινοτομία, την ανάπτυξη 
και τις εφαρμογές των θεμάτων του Τμήματος, (η) την 
παρακολούθηση της Ενιαίας Ψηφιακής Αγοράς για την 
Ευρώπη, για θέματα του Τμήματος, (θ) την εκχώρηση 
αριθμών επιλεκτικής κλήσης με χρήση ραδιοτηλέτυπου 
(SΙΤΟR-simplex teletype over radio) σταθμών πλοίων και 
παράκτιων σταθμών, καθώς και την εκχώρηση διεθνών 
διακριτικών σημάτων και διακριτικών σταθμών των ελληνικών εμπορικών πλοίων, (ι) την παρακολούθηση των 
μεταβολών των σταθμών ραδιοεπικοινωνιών των εμπορικών πλοίων και επίγειων παράκτιων σταθμών και την 
ανακοίνωσή τους στη Διεθνή Ένωση Τηλεπικοινωνιών 
(ΙΤU) και (ια) την αναγνώριση εκκαθαριστριών εταιρειών 
που αναλαμβάνουν τη λογιστική τακτοποίηση λογαριασμών της κινητής ναυτικής και της κινητής ναυτικής δορυφορικής υπηρεσίας των ελληνικών εμπορικών πλοίων, 
κατά τις διατάξεις του ν. 4053/2012 (Α’ 44), όπως ισχύει.
Άρθρο 41
Διεύθυνση Τεχνολογικού Εξοπλισμού και 
Εγκαταστάσεων
1. Επιχειρησιακοί στόχοι της Διεύθυνσης Τεχνολογικού Εξοπλισμού και Εγκαταστάσεων είναι η ασφαλής και 
αποδοτική λειτουργία του εξοπλισμού και των εγκαταστάσεων επικοινωνιών και η ρύθμιση των επαγγελματικών θεμάτων του τομέα των επικοινωνιών.
2. Η Διεύθυνση Τεχνολογικού Εξοπλισμού και Εγκαταστάσεων συγκροτείται από τα ακόλουθα Τμήματα: (α) 
Τμήμα Ηλεκτρομαγνητικής Συμβατότητας, Εγκαταστάσεων και Εξοπλισμού Ραδιοεπικοινωνιών και (β) Τμήμα 
Προτύπων και Τεχνολογικών Εφαρμογών.
3. Το Τμήμα Ηλεκτρομαγνητικής Συμβατότητας, Εγκαταστάσεων και Εξοπλισμού Ραδιοεπικοινωνιών έχει τις 
εξής αρμοδιότητες: (α) την παροχή συνδρομής κατά την 
άσκηση της νομοθετικής και κανονιστικής αρμοδιότητας 
και ειδικότερα κατά την επεξεργασία και επικαιροποίηση 
του κανονιστικού πλαισίου για τον τομέα των ερασιτεχνικών και πειραματικών σταθμών, ραδιοσταθμών ζώνης 
συχνοτήτων πολιτών (CΒ) και κάθε άλλης περίπτωσης 
σταθμού ασύρματης επικοινωνίας καθώς και για τους 
τομείς ηλεκτρομαγνητικής συμβατότητας και ραδιοεξοπλισμού, περιλαμβανομένων των συναφών θεμάτων 
τυποποίησης και πιστοποίησης, (β) την παρακολούθηση 
εφαρμογής του πλαισίου για τον ραδιοεξοπλισμό και την 
ηλεκτρομαγνητική συμβατότητα (ΗΜΣ) καθώς και των 
τεχνολογικών εξελίξεων της αγοράς τηλεπικοινωνιακού 
και ηλεκτρονικού εξοπλισμού, με σκοπό την προστασία 
των ραδιοεπικοινωνιών από ηλεκτρομαγνητικές διαταραχές, (γ) τη μέριμνα για την αναγνώριση κοινοποιημένων οργανισμών για την αξιολόγηση τεχνικών φακέλων 
και διαπιστευμένων εργαστηρίων που χρησιμοποιούνται 
από τις αρμόδιες ελεγκτικές αρχές για την εποπτεία της 
αγοράς στους τομείς αρμοδιότητας της Διεύθυνσης,
(δ) την κατάρτιση πινάκων πραγματογνωμόνων ηλεκτρομαγνητικής συμβατότητας και τον προσδιορισμό 
του τρόπου λειτουργίας, των υποχρεώσεων και των δικαιωμάτων αυτών, (ε) τη μελέτη του θεσμικού πλαισίου σε 
θέματα εγκαταστάσεων και κατασκευών κεραιών (όπως ενδεικτικά σύστημα ΣΗΛΥΑ, ειδικές κατηγορίες κεραιοσυστημάτων, εξαιρούμενες από αδειοδότηση κεραίες, τυποποιημένες κεραίες) καθώς και το χειρισμό των θεμάτων που προκύπτουν από την λειτουργία τους, (στ) την 
εισήγηση και έκδοση κανονισμών για την εγκατάσταση 
φωτοβολταϊκών συστημάτων που υποστηρίζουν κατασκευές κεραιών, (ζ) την παρακολούθηση των θεμάτων 
υλοποίησης και λειτουργίας του Παρατηρητηρίου Ηλεκτρομαγνητικών Ακτινοβολιών, καθώς και τη συνεργασία 
με την Ελληνική Επιτροπή Ατομικής Ενέργειας και άλλες 
αρχές για την έκδοση αποφάσεων που αφορούν τα μέτρα 
προφύλαξης του κοινού και των εργαζομένων από ηλεκτρομαγνητικές ακτινοβολίες, τους τρόπους διενέργειας μετρήσεων και κάθε συναφές θέμα, (η) τη διαχείριση 
των χαρακτηριστικών κλήσεων των σταθμών (Call Signs),
(θ) τη μέριμνα για την ίδρυση και λειτουργία σταθμών 
ραδιοεπικοινωνιών της Γενικής Γραμματείας Τηλεπικοινωνιών και Ταχυδρομείων, ως και κάθε συναφές θέμα 
μετά την εγκατάσταση αυτών, (ι) την παρακολούθηση, 
διαμόρφωση θέσεων και συνεργασία με άλλες αρχές και 
φορείς και τη διεξαγωγή διαπραγματεύσεων σε διεθνές, 
κοινοτικό και διακρατικό επίπεδο, σε θέματα του Τμήματος, (ια) τη μέριμνα για την χωροθέτηση και λειτουργία 
πάρκων κεραιών και τον καθορισμό τεχνικών λεπτομερειών εγκατάστασης και λειτουργίας αυτών, σε συνεργασία με λοιπές υπηρεσίες και αρχές, (ιβ) τη μέριμνα για την 
ίδρυση και λειτουργία σταθμών ραδιοεπικοινωνιών της 
Γενικής Γραμματείας Τηλεπικοινωνιών και Ταχυδρομείων.
4. Το Τμήμα Προτύπων και Τεχνολογικών Εφαρμογών 
έχει τις εξής αρμοδιότητες: (α) την παρακολούθηση των 
εξελίξεων και τη συμμετοχή στη διαμόρφωση της πολιτικής νέων τεχνολογιών που αφορούν στην τεχνητή 
νοημοσύνη και τον καθορισμό δράσεων ανάπτυξης και 
εφαρμογής αυτών, σύμφωνα με τις αντίστοιχες Ομάδες 
της ΙΤU και της ΕΕ, (β) την προετοιμασία, παρακολούθηση, εκπροσώπηση και διαμόρφωση θέσεων στις Διεθνείς Ενώσεις, τους Διεθνείς Οργανισμούς, στις Διεθνείς 
Διασκέψεις, στα όργανα της ΕΕ και σε άλλες διεθνείς και 
διακρατικές συναντήσεις, τη διεξαγωγή διαπραγματεύσεων και την επεξεργασία συμφωνιών σε διεθνές, ενωσιακό και διακρατικό επίπεδο, για θέματα του Τμήματος,
(γ) την προώθηση νομοθετικών και κανονιστικών πράξεων και την εναρμόνιση του εθνικού κανονιστικού πλαισίου των νέων τεχνολογιών και του Διαδικτύου, με το 
ενωσιακό και διεθνές δίκαιο, (δ) την πιστοποίηση της 
κατοχής ονόματος εκ μέρους φορέα σε περίπτωση που 
ο εν λόγω φορέας αιτηθεί την απόκτηση του αντίστοιχου 
ονόματος χώρου (domain name) ανωτάτου επιπέδου 
στο Διαδίκτυο από τον αρμόδιο για τα θέματα αυτά διεθνή οργανισμό (στα ελληνικά ή σε οποιαδήποτε επίσημη γλώσσα της ΕΕ) ή αντίστοιχο όνομα χώρου στο Διαδίκτυο με κατάληξη «.eu» ή άλλη εκχωρημένη στην ΕΕ 
κατάληξη, (ε) την επεξεργασία και επικαιροποίηση του 
κανονιστικού πλαισίου για τα επαγγελματικά δικαιώματα 
των τεχνικών και τεχνιτών τηλεπικοινωνιακών και συναφών ηλεκτρονικών ειδικοτήτων, ενδεικτικά χειριστών 
ραδιοσταθμών, (στ) την αξιολόγηση του περιεχομένου 
των προγραμμάτων σπουδών σχολών, όλων των βαθμίδων εκπαίδευσης, με σκοπό τη συμπερίληψη των αποφοίτων τους στα επαγγέλματα των ραδιοεπικοινωνιών,
(ζ) την επεξεργασία και επικαιροποίηση του κανονιστικού πλαισίου για τη λειτουργία βιοτεχνιών και εργαστηρίων κατασκευής, επισκευής ή συντήρησης τηλεπικοινωνιακού εξοπλισμού, (η) την καταγραφή και τήρηση 
μητρώων σχετικών με τις αρμοδιότητες του τμήματος, 
καθώς και την ενημέρωση της δικτυακής πύλης «ΕΡΜΗΣ» για θέματα του Τμήματος, (θ) τη συνεργασία με τις 
ελληνικές δημόσιες αρχές και τον ιδιωτικό τομέα καθώς 
και την εκπροσώπηση του Υπουργείου Ψηφιακής Διακυβέρνησης, για θέματα του Τμήματος, (ι) την προώθηση 
δράσεων ενίσχυσης της επιστημονικής έρευνας, καθώς 
και δράσεων ερευνητικού χαρακτήρα, που σχετίζονται 
με την καινοτομία, την ανάπτυξη και τις εφαρμογές των 
θεμάτων του Τμήματος, (ια) την παρακολούθηση θεμάτων τεχνικών προδιαγραφών, προτύπων και τεχνικών 
κανονισμών τηλεπικοινωνιακού, ηλεκτρονικού εξοπλισμού και ασυρματικών συσκευών, (ιβ) την προώθηση 
νομοθετικών και κανονιστικών πράξεων και την ενσωμάτωση στο εθνικό δίκαιο οδηγιών, αποφάσεων, συστάσεων και τελικών πράξεων της ευρωπαϊκής ένωσης, του 
Ευρωπαϊκού Ινστιτούτου Τηλεπικοινωνιακών Προτύπων 
(ΕΤSΙ), της Ευρωπαϊκής Επιτροπής Τυποποίησης (CΕΝ/CΕΝΕLΕC), της Διεθνούς Ένωσης Τηλεπικοινωνιών (ΙΤU) 
και λοιπών διεθνών οργανισμών και διασκέψεων σε θέματα του Τμήματος και (ιγ) την καταγραφή και τήρηση 
μητρώων σχετικών με τις αρμοδιότητες του τμήματος, 
καθώς και για την ενημέρωση της δικτυακής πύλης «ΕΡΜΗΣ» για θέματα του τμήματος.
Άρθρο 42
Διεύθυνση Ταχυδρομείων
1. Επιχειρησιακοί στόχοι της Διεύθυνσης Ταχυδρομείων 
είναι η χάραξη πολιτικής για τις ταχυδρομικές υπηρεσίες 
καθώς και η μέριμνα για την ορθή εφαρμογή της ισχύουσας πολιτικής στον τομέα των ταχυδρομικών υπηρεσιών, 
η προώθηση δράσεων, ο συντονισμός, η παρακολούθηση, και η υποστήριξη της εφαρμογής των αντίστοιχων 
αναπτυξιακών πολιτικών για τις ταχυδρομικές υπηρεσίες, 
η διαμόρφωση και παρακολούθηση εφαρμογών και υπηρεσιών μέσω της ανάπτυξης του τομέα ταχυδρομείων, 
η χάραξη, εφαρμογή και ανάπτυξη πολιτικής ενός σύγχρονου, απελευθερωμένου και ανταγωνιστικού περιβάλλοντος ταχυδρομικών υπηρεσιών, η εκπροσώπηση της 
χώρας ως διοικητικής αρχής, καθώς και ο συντονισμός 
των εκπροσώπων συναρμοδίων φορέων σε όλους τους 
ευρωπαϊκούς και διεθνείς οργανισμούς, καθώς και στις 
διακρατικές σχέσεις στα θέματα αρμοδιότητας της Διεύθυνσης, η παρακολούθηση της Ενιαίας Ψηφιακής Αγοράς 
της Ευρωπαϊκής Ένωσης σε θέματα ταχυδρομείων και η 
καταγραφή, μελέτη, έρευνα τεκμηρίωση, συντήρηση, 
απόκτηση, μελέτη, δημοσίευση, προβολή, ανάδειξη και 
φύλαξη των εκθεμάτων, του αρχειακού υλικού και των 
αντικειμένων (συλλογές, γραμματόσημα, βιβλία) του Φιλοτελικού και Ταχυδρομικού Μουσείου.
2. Η Διεύθυνση Ταχυδρομείων συγκροτείται από τα 
ακόλουθα Τμήματα: (α) Τμήμα Διεθνούς Ταχυδρομείου, 
(β) Τμήμα Ταχυδρομικών Υπηρεσιών, (γ) Τμήμα Ταχυδρομικών Κωδίκων, (δ) Τμήμα Καταγραφής, Συντήρησης 
και Φύλαξης Συλλογών του Φιλοτελικού και Ταχυδρομικού Μουσείου και (ε) Τμήμα Εκθέσεων, Δημοσιεύσεων 
και Πληροφόρησης του Φιλοτελικού και Ταχυδρομικού 
Μουσείου.
3. Το Τμήμα Διεθνούς Ταχυδρομείου έχει τις εξής αρμοδιότητες: (α) την παρακολούθηση των εξελίξεων, τη 
διαμόρφωση της πολιτικής των ταχυδρομικών υπηρεσιών, καθώς και τον καθορισμό δράσεων ανάπτυξης και 
εφαρμογής αυτών, (β) την προετοιμασία, παρακολούθηση, εκπροσώπηση και διαμόρφωση θέσεων στις Διεθνείς Ενώσεις, στους Διεθνείς Οργανισμούς, στις Διεθνείς 
Διασκέψεις, στα όργανα της Ευρωπαϊκής Ένωσης και σε 
άλλες διεθνείς και διακρατικές συναντήσεις, καθώς και 
τη διεξαγωγή διαπραγματεύσεων και την επεξεργασία 
συμφωνιών σε διεθνές, ενωσιακό και διακρατικό επίπεδο, για ταχυδρομικά θέματα, (γ) την προώθηση νομοθετικών και κανονιστικών πράξεων και την επίσπευση 
των διαδικασιών εναρμόνισης του εθνικού κανονιστικού 
πλαισίου των ταχυδρομικών υπηρεσιών με το ενωσιακό 
και διεθνές δίκαιο, μέσω της ενσωμάτωσης στο εθνικό 
δίκαιο των σχετικών οδηγιών της Ευρωπαϊκής Ένωσης 
και της κύρωσης των σχετικών διεθνών συμβάσεων και 
πράξεων των Διεθνών Οργανισμών και Διασκέψεων για 
τα θέματα της αρμοδιότητας του Τμήματος, (δ) τη συνεργασία με τις αρμόδιες αρχές (π.χ. ΕΕΤΤ) και τον εκάστοτε 
Φορέα Παροχής Καθολικής Υπηρεσίας (ΦΠΚΥ) με σκοπό 
την εκπλήρωση των υποχρεώσεων που απορρέουν από 
τη συμμετοχή της χώρας μας σε Διεθνείς Οργανισμούς 
για το ζήτημα αυτό, (ε) τη συλλογή στοιχείων από συναρμόδιους φορείς και την έγκαιρη απάντηση σε ερωτηματολόγια επί ταχυδρομικών θεμάτων, σε ευρωπαϊκό και 
διεθνές επίπεδο, (στ) την παρακολούθηση των εργασιών 
για την θέσπιση ευρωπαϊκών κανονισμών, όπως λ.χ. του 
κανονισμού Cross border parcel delivery κ.ά.
4. Το Τμήμα Ταχυδρομικών Υπηρεσιών έχει τις εξής 
αρμοδιότητες: (α) τον καθορισμό των προϋποθέσεων, 
των κριτηρίων επιλογής και της διαδικασίας καθορισμού 
του φορέα παροχής ταχυδρομικών υπηρεσιών που εκάστοτε παρέχει την καθολική υπηρεσία, (β) την ανάθεση 
της παροχής καθολικής ταχυδρομικής υπηρεσίας στον 
φορέα παροχής καθολικής υπηρεσίας και τη σύναψη με 
αυτόν της σχετικής σύμβασης ανάθεσης, σύμφωνα με το 
εκάστοτε ισχύον νομοθετικό και κανονιστικό πλαίσιο,
(γ) τον καθορισμό των όρων για τη διασφάλιση των βασικών απαιτήσεων σχετικά με την παροχή ταχυδρομικών 
υπηρεσιών, (δ) τη μέριμνα για την αποζημίωση του καθαρού κόστους παροχής καθολικής ταχυδρομικής υπηρεσίας, (ε) τη συλλογή στοιχείων για την κατάσταση της 
ταχυδρομικής αγοράς, παρακολούθηση της ποιότητας 
των ταχυδρομικών υπηρεσιών και προτάσεις βελτίωσής 
της, (στ) τη συνεργασία με την ΕΕΤΤ για την ικανοποίηση αιτημάτων/καταγγελιών για θέματα ταχυδρομικών 
υπηρεσιών και παρακολούθηση της πορείας εξέλιξής 
τους, (ζ) τις απαντήσεις σε θέματα κοινοβουλευτικού 
ελέγχου, (η) τη διαχείριση οργανωτικών, λειτουργικών, 
διοικητικών, οικονομικών και πειθαρχικών θεμάτων της 
ΕΕΤΤ, για τα οποία είναι αρμόδιο το Υπουργείο Ψηφιακής 
Διακυβέρνησης, καθώς και την απόδοση στον κρατικό 
προϋπολογισμό, ποσοστού του θετικού οικονομικού 
αποτελέσματος της ΕΕΤΤ, (θ) τη συνεργασία με τις ελληνικές δημόσιες αρχές και τον ιδιωτικό τομέα καθώς 
και την εκπροσώπηση του Υπουργείου Ψηφιακής Διακυβέρνησης, για τα θέματα αρμοδιότητας του Τμήματος, 
(ι) την παρακολούθηση, εκπροσώπηση και διαμόρφωση 
θέσεων επί θεμάτων του Τμήματος σε ευρωπαϊκό και 
διεθνές επίπεδο, (ια) την προώθηση δράσεων ενίσχυσης 
της επιστημονικής έρευνας, καθώς και δράσεων ερευνητικού χαρακτήρα, που σχετίζονται με την καινοτομία, 
την ανάπτυξη και τις εφαρμογές των ταχυδρομικών θεμάτων, (ιβ) την επίταξη φορέων παροχής ταχυδρομικής 
υπηρεσίας, σε περίπτωση πολέμου ή επιστράτευσης ή 
για τη θεραπεία άμεσης κοινωνικής ανάγκης που μπορεί να θέσει σε κίνδυνο τη δημόσια τάξη ή υγεία και η 
ρύθμιση του χρόνου διάρκειας αυτής.
5. Το Τμήμα Ταχυδρομικών Κωδίκων έχει τις εξής αρμοδιότητες: (α) την ανάπτυξη, επεξεργασία, διαχείριση 
και αξιοποίηση των Ταχυδρομικών Κωδίκων της χώρας, την ενημέρωση των ενδιαφερομένων για τυχόν 
αλλαγές αυτού και την παρακολούθηση της εφαρμογής των τροποποιήσεων του σχετικού πλαισίου, (β) την 
παραγωγή μεταδεδομένων για τους ταχυδρομικούς 
κώδικες, την εξασφάλιση της διαρκούς επικαιροποίησής τους και την ενημέρωση των αρμοδίων αρχών,
(γ) τη μελέτη και παρακολούθηση του Σχεδίου «ΖΗΝΩΝ» 
για την αντιμετώπιση έκτακτων αναγκών σε ταχυδρομικά θέματα σε συνεργασία με την αντίστοιχη αρμόδια 
υπηρεσία ΠΣΕΑ, (δ) την ανάπτυξη της ασφάλειας των 
ταχυδρομικών υπηρεσιών και την παρακολούθηση της 
πιστοποίησης αυτών σε εθνικό, ευρωπαϊκό και διεθνές 
περιβάλλον, (ε) την παρακολούθηση των εργασιών της 
Ευρωπαϊκής Επιτροπής της Ενιαίας Ψηφιακής Αγοράς 
για την Ευρώπη, για θέματα Ταχυδρομείων και Ταχυδρομικών Υπηρεσιών.
6. Το Τμήμα Καταγραφής, Συντήρησης και Φύλαξης 
Συλλογών του Φιλοτελικού και Ταχυδρομικού Μουσείου 
έχει τις εξής αρμοδιότητες: (α) τη διαφύλαξη, προστασία, 
διατήρηση, έρευνα και μελέτη των υλικών, έργων και 
αντικειμένων του Μουσείου, (β) την παραλαβή, καταγραφή και αρχειοθέτηση των υλικών, συγκέντρωση της 
πληροφορίας για κάθε ταχυδρομικό ή φιλοτελικό έκθεμα 
που φτάνει στο Μουσείο, την τήρηση αρχείων με τα πλήρη στοιχεία των εκθεμάτων συμπεριλαμβανομένων και 
πολυμεσικών στοιχείων καθώς και την τακτοποίηση και 
εποπτεία του υλικού για τυχόν φθορές και αλλαγές, (γ) τη 
μέριμνα για τη συντήρηση, αποκατάσταση και αισθητική 
παρουσίαση των αντικειμένων και του αρχειακού υλικού 
που αφορούν στην ιστορία των Ελληνικών Ταχυδρομείων και γραμματοσήμων και κάθε φύσεως εκθεμάτων, 
(δ) τον έλεγχο των κλιματολογικών συνθηκών έκθεσης 
και αποθήκευσης του εκθεσιακού και αρχειακού υλικού, 
(ε) τη μέριμνα λειτουργίας των Ηλεκτρονικών Συστημάτων Ασφαλείας (ΗΣΑ) και των λοιπών συστημάτων 
και συσκευών, (στ) την έκδοση των ημερησίων και νυκτερινών προγραμμάτων φύλαξης (βάρδιες φυλάκων) 
και τον έλεγχο των υπηρεσιών φύλαξης του Μουσείου,
(ζ) την εποπτεία και διαχείριση της φύλαξης του Μουσείου κατά τις ημέρες των εξαιρέσιμων και αργιών.
7. Το Τμήμα Εκθέσεων, Δημοσιεύσεων και Πληροφόρησης του Φιλοτελικού και Ταχυδρομικού Μουσείου έχει 
τις εξής αρμοδιότητες: (α) την προβολή του Μουσείου, 
τη διοργάνωση περιοδικών εκθέσεων και εκπαιδευτικών προγραμμάτων και το σχεδιασμό και την επόπτευση 
παραγωγής του σχετικού υλικού, καθώς και την επιμέλεια των εκδόσεων της Υπηρεσίας, (β) τη συνεργασία 
με άλλα μουσεία και διεθνείς μουσειακούς φορείς, με 
σκοπό την ανάπτυξη ανταλλαγών, εκθεμάτων, απόψεων 
και εμπειριών, (γ) την πληροφόρηση των πολιτών για τα 
θέματα λειτουργίας του Μουσείου και την ξενάγηση επισκεπτών, (δ) τη διαχείριση του φωτογραφικού αρχείου 
και της βιβλιοθήκης, την οργάνωση και καταγραφή των 
βιβλίων της βιβλιοθήκης, την ηλεκτρονική διαχείριση 
της βιβλιοθήκης, με βάση βιβλιοθηκονομικό πρόγραμμα 
και τον εμπλουτισμό της με ελληνικές και ξένες σχετικές 
εκδόσεις, (ε) την εξυπηρέτηση των ειδικών μελετητών 
και την προώθηση του φιλοτελισμού, (στ) τη διαχείριση 
οικονομικών θεμάτων που αφορούν τα έξοδα - έσοδα 
του Μουσείου, συμπεριλαμβανομένων και των τυχόν 
χορηγιών ή δωρεών, (ζ) την πώληση στο κοινό σειρών 
γραμματοσήμων, φιλοτελικών και συλλεκτικών προϊόντων, με υποχρέωση τήρησης και έκδοσης όλων των 
νομίμων παραστατικών, (η) το χειρισμό θεμάτων που 
αφορούν ανταλλαγές γραμματοσήμων με ξένες χώρες 
καθώς και την εκπροσώπηση του Μουσείου σε ευρωπαϊκό και διεθνές επίπεδο.
Άρθρο 43
Γενική Διεύθυνση Κυβερνοασφάλειας
1. Η Γενική Διεύθυνση Κυβερνοασφάλειας έχει ως 
στρατηγικούς στόχους: (α) τη χάραξη ενιαίας πολιτικής Κυβερνοασφάλειας στο πλαίσιο της ελληνικής 
και ενωσιακής νομοθεσίας για την Κυβερνοασφάλεια 
και τις κρίσιμες υποδομές του δημόσιου και ιδιωτικού 
τομέα, όπως αυτές εκάστοτε ορίζονται νομοθετικά.
Η Γενική Διεύθυνση Κυβερνοασφάλειας αποτελεί την 
Εθνική Αρχή Κυβερνοασφάλειας που έχει οριστεί κατά 
τις διατάξεις του ν. 4577/2018 (Α’ 199). Η ενιαία πολιτική 
Κυβερνοασφάλειας διαμορφώνεται στο λαμβάνοντας 
υπόψη τις διατάξεις: ι) του ν. 4577/2018, ιι) της Οδηγίας 
(ΕΕ) 2016/1148/ΕΚ του Ευρωπαϊκού Κοινοβουλίου και 
του Συμβουλίου, της 6ης Ιουλίου 2016, σχετικά με μέτρα για υψηλό κοινό επίπεδο ασφαλείας συστημάτων 
δικτύου και πληροφοριών σε ολόκληρη την Ένωση (ΕΕ L 194, 19.07.2016), ιιι) του Εκτελεστικού Κανονισμού (ΕΕ) 
2018/151 της Επιτροπής, της 30ης Ιανουαρίου 2018, 
που θεσπίζει κανόνες για την εφαρμογή της Οδηγίας 
(ΕΕ) 2016/1148 του Ευρωπαϊκού Κοινοβουλίου και του 
Συμβουλίου, της 6ης Ιουλίου 2016, σχετικά με μέτρα για 
υψηλό κοινό επίπεδο ασφαλείας συστημάτων δικτύου 
και πληροφοριών σε ολόκληρη την Ένωση (ΕΕ L 26, 31.01.2018), όπως ισχύουν, (β) την εισήγηση προς την 
ΓΓΤΤ για την επικαιροποίηση των βασικών απαιτήσεων 
ασφαλείας των συστημάτων δικτύου και πληροφοριών 
για την επίτευξη υψηλού επιπέδου ασφαλείας των συστημάτων αυτών, κατ’ επιταγή των διατάξεων της Οδηγίας (ΕΕ) 2016/1148/ΕΚ και των συστημάτων δικτύου 
και πληροφοριών της κεντρικής δημόσιας διοίκησης, 
κατά την κείμενη νομοθεσία, (γ) την επικαιροποίηση της 
λίστας των Φορέων Εκμετάλλευσης Βασικών Υπηρεσιών 
(ΦΕΒΥ) που έχει οριστεί με την υπ’ αριθ. 1027 απόφαση 
του Υπουργού Επικρατείας για θέματα ψηφιακής διακυβέρνησης με θέμα «Θέματα εφαρμογής και διαδικασιών 
του ν. 4577/2018 (Α’ 199)» (Β’ 3739), (δ) τη συνεργασία 
με τις συναρμόδιες για την Κυβερνοασφάλεια αρχές σε 
εθνικό, ενωσιακό και διεθνές επίπεδο για την επίτευξη 
των εθνικών στόχων για την διασφάλιση του υψηλού 
επιπέδου ασφαλείας και την προστασία των δεδομένων 
προσωπικού χαρακτήρα των πολιτών, σε συμμόρφωση 
με τις διατάξεις του Κανονισμού (ΕΕ) 2016/679 του Ευρωπαϊκού Κοινοβουλίου και του Συμβουλίου της 27ης 
Απριλίου 2016 για την προστασία των φυσικών προσώπων έναντι της επεξεργασίας των δεδομένων προσωπικού χαρακτήρα και για την ελεύθερη κυκλοφορία 
των δεδομένων αυτών και την κατάργηση της οδηγίας 
95/46/ΕΚ (Γενικός Κανονισμός για την Προστασία Δεδομένων, GDΡR) (ΕΕL 119, 04.05.2016). Μεταξύ άλλων, 
η Γενική Διεύθυνση Κυβερνοασφάλειας συνεργάζεται 
με την Αρχή Προστασίας Δεδομένων Προσωπικού Χαρακτήρα (ΑΠΔΠΧ), την Εθνική Επιτροπή Τηλεπικοινωνιών και Ταχυδρομείων (ΕΕΤΤ), την Αρχή Διασφάλισης 
Απορρήτου των Επικοινωνιών κ.λπ., (ε) τη διαμόρφωση 
και παρακολούθηση εφαρμογών και υπηρεσιών μέσω 
του τομέα Κυβερνοασφάλειας και τη διασφάλιση της 
βέλτιστης χρήσης τους προς όφελος της κοινωνίας των 
πολιτών, (στ) την ενίσχυση της επιστημονικής έρευνας 
και ανάπτυξης καινοτόμων υπηρεσιών, εφαρμογών και 
εξοπλισμού, (ζ) την εκπροσώπηση της χώρας ως Εθνική Αρχή Κυβερνοασφάλειας καθώς και το συντονισμό 
των εκπροσώπων συναρμόδιων φορέων σε όλους τους 
ευρωπαϊκούς και διεθνείς οργανισμούς, καθώς και στις 
διεθνείς διακρατικές σχέσεις, (η) το χειρισμό θεμάτων και 
τη συνεργασία με εποπτευόμενους φορείς και υπηρεσίες 
σε ζητήματα σχεδιασμού και εφαρμογής πολιτικών και 
δράσεων για την Κυβερνοασφάλεια.
2. Η Γενική Διεύθυνση Κυβερνοασφάλειας διαρθρώνεται σε Διευθύνσεις ως εξής: (α) Διεύθυνση Στρατηγικού 
Σχεδιασμού Κυβερνοασφάλειας, (β) Διεύθυνση Πρόληψης και Προστασίας, (γ) Διεύθυνση Επιχειρησιακής Συνέχειας και (δ) Διεύθυνση Συντονισμού Φορέων.
Άρθρο 44
Διεύθυνση Στρατηγικού Σχεδιασμού 
Κυβερνοασφάλειας
1. Επιχειρησιακοί στόχοι της Διεύθυνσης Στρατηγικού 
Σχεδιασμού Κυβερνοασφάλειας είναι ο αποτελεσματικός 
στρατηγικός σχεδιασμός για την επίτευξη του βέλτιστου 
επιπέδου ασφάλειας των πληροφοριών στην Ελλάδα, 
σε συνεργασία με τους εμπλεκόμενους φορείς, η διαμόρφωση κατάλληλου, συνεκτικού και αποτελεσματικού 
θεσμικού πλαισίου για την ασφάλεια των πληροφοριών 
και πληροφοριακών συστημάτων στη χώρα και η αξιοποίηση σύγχρονων πρακτικών και εργαλείων, καθώς και 
της επιστημονικής έρευνας για τη βελτιστοποίηση του 
επιπέδου ασφάλειας πληροφοριών της χώρας.
2. Η Διεύθυνση Στρατηγικού Σχεδιασμού Κυβερνοασφάλειας συγκροτείται από τα ακόλουθα Τμήματα: (α) 
Τμήμα Στρατηγικού Σχεδιασμού, (β) Τμήμα Κανονιστικής 
Συμμόρφωσης, (γ) Τμήμα Απαιτήσεων και Αρχιτεκτονικής Ασφαλείας και (δ) Τμήμα Κυβερνητικής Δορυφορικής Υπηρεσίας.
3. Το Τμήμα Στρατηγικού Σχεδιασμού έχει τις εξής αρμοδιότητες: (α) τη διαμόρφωση, παρακολούθηση και 
αξιολόγηση της Εθνικής Στρατηγικής για την Κυβερνοασφάλεια, στην οποία καθορίζονται οι στρατηγικοί στόχοι, 
οι προτεραιότητες και τα κατάλληλα μέτρα πολιτικής 
και κανονιστικής ρύθμισης με σκοπό την εξασφάλιση 
υψηλού επιπέδου ασφάλειας συστημάτων ΤΠΕ σε εθνικό επίπεδο, (β) τον καθορισμό και τη βελτίωση των διαδικασιών ασφάλειας πληροφοριών στο πλαίσιο του 
στρατηγικού σχεδιασμού για την Κυβερνοασφάλεια,
(γ) την αναγνώριση, την ενεργοποίηση και το συντονισμό όλων των εμπλεκομένων φορέων στην υλοποίηση 
του στρατηγικού σχεδιασμού για την Κυβερνοασφάλεια,
(δ) τη διατύπωση προτάσεων και εισηγήσεων που 
αφορούν την κατανομή πόρων για την εφαρμογή του 
στρατηγικού σχεδιασμού Κυβερνοασφάλειας, (ε) τη 
μέτρηση και παρακολούθηση του κόστους, του χρονοδιαγράμματος και της απόδοσης του συνολικού στρατηγικού σχεδιασμού για την Κυβερνοασφάλεια, (στ) τον 
προσδιορισμό, την επικαιροποίηση και την αξιολόγηση 
των υπηρεσιών και λειτουργιών που βασίζονται ή επηρεάζουν την ασφάλεια των πληροφοριών (όπως ιδίως υπηρεσίες cloud, στρατηγική και οδηγίες ασφάλειας για την κινητή τηλεφωνία, νέες εφαρμογές αλληλογραφίας), (ζ) τη σύνταξη γνωμοδοτήσεων και προτάσεων για 
το στρατηγικό σχεδιασμό και την επικαιροποίηση της 
πολιτικής Κυβερνοασφάλειας, στο πλαίσιο των αρμοδιοτήτων του τμήματος, (η) την επεξεργασία προτάσεων για την προσαρμογή της ΕΑΚ στα νέα τεχνολογικά 
δεδομένα, (θ) τη μελέτη νέων μεθόδων και πολιτικών 
ασφαλείας σε συνεργασία με πανεπιστημιακά ιδρύματα, ερευνητικούς φορείς, εμπειρογνώμονες και κέντρα 
αριστείας στην Ελλάδα και την αλλοδαπή για τα θέματα 
Κυβερνοασφάλειας.
4. Το Τμήμα Κανονιστικής Συμμόρφωσης έχει τις εξής 
αρμοδιότητες: (α) την συμμόρφωση με τις νομικές και 
κανονιστικές απαιτήσεις σχετικές με την ασφάλεια και 
την προστασία δεδομένων κατά τις διατάξεις της κείμενης νομοθεσίας στον τομέα της Κυβερνοασφάλειας, 
(β) τη μελέτη των νομικών θεμάτων αναφορικά με τις 
αρμοδιότητες της Γενικής Διεύθυνσης Κυβερνοασφάλειας, (γ) την προώθηση νομοθετικών προτάσεων για 
την ενσωμάτωση διατάξεων της ενωσιακής νομοθεσίας αναφορικά με την Κυβερνοασφάλεια και τη μέριμνα 
για τη διαρκή προσαρμογή και επικαιροποίηση της 
ελληνικής νομοθεσίας ως προς το ρυθμιστικό πλαίσιο 
της ενωσιακής νομοθεσίας για την Κυβερνοασφάλεια,
(δ) τη σύνταξη και υποβολή εκθέσεων παρακολούθησης 
και αξιολόγησης της πορείας εφαρμογής του θεσμικού 
πλαισίου για την Κυβερνοασφάλεια,στο πλαίσιο των αρμοδιοτήτων του τμήματος, (ε) τη διατύπωση προτάσεων και εισηγήσεων για την αναμόρφωση του θεσμικού 
πλαισίου της Κυβερνοασφάλειας, με στόχο τη βελτίωση της συνοχής και της εφαρμογής αυτού, καθώς και τη 
διαρκή ανταπόκρισή του σε διαρκώς μεταβαλλόμενες 
προκλήσεις.
5. Το Τμήμα Απαιτήσεων και Αρχιτεκτονικής Ασφαλείας έχει τις εξής αρμοδιότητες: α) τη συλλογή των 
πολιτικών ασφαλείας ΤΠΕ των Φορέων Εκμετάλλευσης 
Βασικών Υπηρεσιών (ΦΕΒΥ) και Παρόχων Ψηφιακών 
Υπηρεσιών (ΠΨΥ) και την τήρηση σχετικού μητρώου, 
(β) την επεξεργασία των πολιτικών και διαδικασιών 
ασφαλείας που πρέπει να λαμβάνονται για την πρόληψη και αντιμετώπιση περιστατικών ασφαλείας, με 
κριτήρια: (ι) αποτελεσματικότητα, (ιι) αποδοτικότητα, 
(ιιι) καταλληλότητα, (ιν) αναλογικότητα, (ν) ειδικότητα, 
(νι) αξιοπιστία, (νιι) περιεκτικότητα, (γ) τη συλλογή των 
πολιτικών ασφαλείας των ΦΕΒΥ και ΠΨΥ και την τήρηση σχετικού μητρώου, (δ) την έκδοση κατευθυντήριων 
γραμμών και οδηγιών ως προς την Κυβερνοασφάλεια 
με σκοπό την τήρηση απαιτήσεων σε έργα ΤΠΕ, (ε) την 
έκδοση κατευθυντήριων γραμμών και οδηγιών ως προς 
την Κυβερνοασφάλεια σε σχέση με τη συνολική αρχιτεκτονική ασφάλειας των ΦΕΒΥ και ΠΨΥ, (στ) την παρακολούθηση της τήρησης των απαιτήσεων ασφάλειας σε 
όλη τη διάρκεια του κύκλου ζωής των πληροφοριών 
και δεδομένων, σε συνεργασία με τους κατά περίπτωση αρμόδιους φορείς, (ζ) την έκδοση κατευθυντήριων 
γραμμών και οδηγιών ως προς την Κυβερνοασφάλεια 
σχετικά με αυθεντικοποίηση χρηστών και συστημάτων, 
ελέγχου πρόσβασης βάσει ταυτότητας σε ΤΠΕ, (η) την 
εκπροσώπηση της ΓΓΤΤ στην Εθνική Επιτροπή Μακρών Γραμμών που ορίζεται στο άρθρο 5 παρ. 3 του 
ν. 4070/2012 (Α’ 82), όπως ισχύει, και τη διαχείριση όλων 
των συναφών θεμάτων.
6. Το Τμήμα Κυβερνητικής Δορυφορικής Υπηρεσίας 
(CΡΑ - Competent ΡRS Αuthority) έχει τις εξής αρμοδιότητες: (α) τη συνεργασία με αρμόδιες εθνικές και ευρωπαϊκές Υπηρεσίες για θέματα διαχείρισης χρηστών και 
υλικού της κυβερνητικής υπηρεσίας καθώς και ασφαλών 
και διαπιστευμένων συνδέσεων φωνής και δεδομένων 
με το κέντρο παρακολούθησης ασφαλείας του Galileo 
(GSΜC), (β) τη διαχείριση και την αξιολόγηση κινδύνων 
ασφαλείας των δεκτών και της συνδεδεμένης διαβαθμισμένης τεχνολογίας και πληροφόρησης, (γ) τη διαχείριση 
επιβλαβών ηλεκτρομαγνητικών παρεμβολών που επηρεάζουν τη Κυβερνητική Υπηρεσία ΡRS, σε συνεργασία 
με συναρμόδιους φορείς, (δ) τη διαχείριση των θεμάτων συμμόρφωσης των φορέων που αναπτύσσουν ή 
κατασκευάζουν δέκτες ΡRS ή μονάδες ασφάλειας, στις 
σχετικές απαιτήσεις ασφαλείας, (ε) τη μελέτη και διαχείριση τεχνικών θεμάτων που αφορούν την Κυβερνητική 
Υπηρεσία (ΡRS) και τις σχετικές συσκευές, (στ) τη διαχείριση του καθορισμού των δικαιωμάτων και των όρων 
πρόσβασης στην Κυβερνητική Υπηρεσία ΡRS ομάδων 
ή μεμονωμένων χρηστών, (ζ) τη διαχείριση της οργάνωσης των ομάδων χρηστών της Κυβερνητικής Υπηρεσίας και τη διαχείριση των δικαιωμάτων πρόσβασης 
ομάδων ή μεμονωμένων χρηστών στην Κυβερνητική 
Υπηρεσία (ΡRS), (η) τη συνεργασία με αρμόδιες εθνικές 
και ευρωπαϊκές Υπηρεσίες για θέματα επαλήθευσης συμμόρφωσης των κατασκευαστών δεκτών ΡRS ή μονάδων 
ασφαλείας σε σχετικά πρότυπα και κανονιστικά κείμενα, 
παρακολούθησης και τον ελέγχου των εξαγωγών αντικειμένων ΡRS, εκτίμησης συμμόρφωσης στους σχετικούς κανονισμούς και πρότυπα, (θ) την εκπροσώπηση 
σε εθνικό, διεθνές, ενωσιακό και διακρατικό επίπεδο, σε 
θέματα του Τμήματος, (ι) το συντονισμό των εργασιών 
με συναρμόδιες Υπηρεσίες επί θεμάτων αρμοδιότητας 
του Τμήματος.
Άρθρο 45
Διεύθυνση Πρόληψης και Προστασίας
1. Επιχειρησιακοί στόχοι της Διεύθυνσης Πρόληψης και 
Προστασίας είναι η διαχείριση της διακινδύνευσης για 
θέματα Κυβερνοασφάλειας σε όλα τα στάδια (καθορισμός απαιτήσεων, αναγνώριση, ανάλυση, αποτίμηση και αντιμετώπιση της διακινδύνευσης), η έκδοση εγκυκλίων, 
οδηγιών και εκθέσεων για τα θέματα της αρμοδιότητας 
της συγκεκριμένης Διεύθυνσης, η συνεργασία με τις συναρμόδιες αρχές και ο συντονισμός των εργασιών που 
απαιτούνται για την εποπτεία των φορέων σε θέματα 
διαχείρισης διακινδύνευσης κατά τις διατάξεις της κείμενης νομοθεσίας, ο σχεδιασμός κατάλληλων μέτρων 
και δράσεων πρόληψης για την εφαρμογή του στρατηγικού σχεδιασμού της Κυβερνοασφάλειας, η συνεχής 
τήρηση, διαχείριση και επικαιροποίηση των μητρώων 
και αποθετηρίων των κρίσιμων υπηρεσιών και κρίσιμων 
υποδομών για την ασφάλεια πληροφοριών, σύμφωνα 
με τις απαιτήσεις της κείμενης εθνικής και ενωσιακής 
νομοθεσίας και η διαρκής παρακολούθηση και ανατροφοδότηση του προληπτικού σχεδιασμού με σκοπό την 
επίτευξη υψηλού επιπέδου ασφάλειας των πληροφοριών, σε συνεργασία με τις κατά περίπτωση αρμόδιες 
υπηρεσίες.
2. Η Διεύθυνση Πρόληψης και Προστασίας συγκροτείται από τα ακόλουθα τμήματα: (α) Τμήμα Εποπτείας και 
Ελέγχου, (β) Τμήμα Ασφαλείας Λογισμικού και Αγαθών 
Ασφαλείας (Ιnformation Αssets) και (γ) Τμήμα Ασφαλείας 
Υποδομών - Δικτύου.
3. Το Τμήμα Εποπτείας και Ελέγχου έχει τις εξής αρμοδιότητες: (α) τη διαμόρφωση και επεξεργασία προγράμματος ελέγχου για την εφαρμογή του Εθνικού Στρατηγικού 
Σχεδίου Κυβερνοασφάλειας, (β) τη διενέργεια τακτικών 
και έκτακτων ελέγχων στις εγκαταστάσεις, τον εξοπλισμό 
και τις τεχνολογικές υποδομές των ΦΕΒΥ και ΠΨΥ από 
Ομάδες Επιθεώρησης Ελέγχου που συγκροτούνται από 
τη Γενική Διεύθυνση Κυβερνοασφάλειας με τη σύνταξη 
σχετικών αναφορών υποδεικνύοντας τις απαιτούμενες 
διορθωτικές επεμβάσεις και την παρακολούθηση της 
εφαρμογής τους, σε συνεργασία με τους κατά περίπτωση 
αρμόδιους φορείς, (γ) τη σύνταξη πρακτικών διενέργειας 
ελέγχων κατά τη διενέργεια των ελέγχων της παρούσας 
παραγράφου, (δ) τη σύνταξη των εκθέσεων διενέργειας 
ελέγχων ασφαλείας πληροφοριών και δικτύων των ΦΕΒΥ 
και ΠΨΥ για τους ελέγχους που διενεργούνται κατά τις 
διατάξεις της παρούσας παραγράφου και σε συμμόρφωση με τις προϋποθέσεις που ορίζονται από την κείμενη 
νομοθεσία, (ε) την εισήγηση για την επιβολή κυρώσεων σύμφωνα με τις διατάξεις της νομοθεσίας για την 
Κυβερνοασφάλεια, (στ) την εξασφάλιση της επάρκειας 
των ελέγχων για την εκπλήρωση των πολιτικών, προτύπων και απαιτήσεων ασφάλειας, (ζ) την εξασφάλιση της 
επάρκειας των ελέγχων ως προς την πλήρωση των απαιτήσεων απορρήτου, της ιδιωτικότητας και προστασίας 
δεδομένων προσωπικού χαρακτήρα, (η) τη διατύπωση 
συστάσεων και την εισήγηση μέτρων και δράσεων για τη 
βελτίωση της εφαρμογής του στρατηγικού σχεδιασμού 
για την Κυβερνοασφάλεια.
4. Το Τμήμα Ασφαλείας Λογισμικού και Αγαθών Ασφαλείας (Ιnformation Αssets) έχει τις εξής αρμοδιότητες:
(α) την αναγνώριση, την ανάλυση και την καταγραφή σε 
κατάλληλο και ενημερωμένο κατάλογο (μητρώο) όλων 
των πόρων που απαιτούνται για την παροχή ή υποστήριξη των βασικών υπηρεσιών των ΦΕΒΥ και ΠΨΥ, (β) τη 
διασφάλιση της ανθεκτικότητας των συστημάτων που 
υποστηρίζουν βασικές υπηρεσίες έναντι απειλών, με την 
εφαρμογή των κατάλληλων διαδικασιών δοκιμών και 
τεχνικών ελέγχων των ΦΕΒΥ και ΠΨΥ, σε συνεργασία 
με τους κατά περίπτωση αρμόδιους φορείς, (γ) τη διενέργεια των απαραίτητων ελέγχων για την προστασία 
του λογισμικού και των εφαρμογών στους τομείς αρμοδιότητας της Κυβερνοασφάλειας των ΦΕΒΥ και ΠΨΥ, 
σύμφωνα με τις απαιτήσεις ασφαλείας (ιδίως λειτουργικά συστήματα, εφαρμογές, συστήματα διαχείρισης βάσεων δεδομένων, εφαρμογές ΡCΙ, CΟΤS), και σε συνεργασία με τους κατά περίπτωση αρμόδιους φορείς, (δ) την 
υποβολή προτάσεων για τη διαμόρφωση λογισμικού 
και εφαρμογών σε συστήματα ΤΠΕ, εφόσον ζητηθεί από 
τους κατά περίπτωση αρμόδιους φορείς, (ε) τον καθορισμό και την κατηγοριοποίηση των πληροφοριακών 
αγαθών (information assets) και την τήρηση σχετικού 
μητρώου - αποθετηρίου, (στ) την έκδοση κατευθυντήριων γραμμών και οδηγιών ως προς την Κυβερνοασφάλεια 
για την προστασία των πληροφοριακών αγαθών, σύμφωνα με τις απαιτήσεις ασφαλείας (συμπεριλαμβανομένων των απαιτήσεων ιδιωτικότητας και προστασίας των δεδομένων προσωπικού χαρακτήρα, κρυπτογράφησης, ΡΚΙ, backup, DLΡ, διατήρηση/καταστροφή δεδομένων).
5. Το Τμήμα Ασφαλείας Υποδομών Δικτύου έχει τις 
εξής αρμοδιότητες: (α) την ανάπτυξη και τήρηση Μητρώου- αποθετηρίου δικτύων, υλικού, συσκευών και 
συστημάτων (συμπεριλαμβανομένου του ασύρματου δικτύου) του δημοσίου και των κρίσιμων υποδομών της 
χώρας, με την επιφύλαξη των όσων ορίζονται στην περ. 
(ζ) της παρ. 3 του άρθρου 29 του παρόντος, (β) την παροχή υποστήριξης, εφόσον ζητηθεί, για αλλαγές σε δίκτυα 
των ΦΕΒΥ και ΠΨΥ σε συνεργασία με τις συναρμόδιες 
υπηρεσίες του Δημοσίου, (γ) τη διενέργεια ελέγχων για 
την προστασία των δικτύων, του υλικού και των συστημάτων των ΦΕΒΥ και ΠΨΥ σύμφωνα με τις απαιτήσεις 
ασφαλείας (πρόληψη/ανίχνευση εισβολής) σε συνεργασία με τους κατά περίπτωση αρμόδιους φορείς, (δ) την 
παροχή υποστήριξης, εφόσον ζητηθεί, για την προστασία της περιμέτρου δικτύου, σύμφωνα με τις απαιτήσεις 
ασφαλείας (firewalls, DΜΖ, συνδέσεις δικτύου, σύνδεση τρίτων, απομακρυσμένη πρόσβαση, VΡΝ κ.λπ.) σε συνεργασία με τους κατά περίπτωση αρμόδιους φορείς, (ε) τον 
καθορισμό της μεθοδολογίας προσδιορισμού των ΦΕΒΥ, 
σε συνεργασία με τα κατά περίπτωση αρμόδια Υπουργεία και την τήρηση σχετικού μητρώου, σύμφωνα με την 
κείμενη νομοθεσία, (στ) την παροχή υποστήριξης στην 
ΓΓΤΤ για τον τεχνικό σχεδιασμό, την επικαιροποίηση και 
την εφαρμογή των προβλέψεων του σχεδίου ΕΓΝΑΤΙΑ 
σχετικά με τις επικοινωνίες, εφόσον ζητηθεί.
Άρθρο 46
Διεύθυνση Επιχειρησιακής Συνέχειας
1. Επιχειρησιακοί στόχοι της Διεύθυνσης Επιχειρησιακής Συνέχειας είναι η διασφάλιση της δυνατότητας παροχής των βασικών υπηρεσιών των ΦΕΒΥ και ΠΨΥ στο 
αποδεκτό και προσυμφωνημένο επίπεδο, μετά την εκδήλωση περιστατικών ασφαλείας, όπως αυτά ορίζονται 
στην κείμενη νομοθεσία, η διερεύνηση εναλλακτικών 
τρόπων παροχής των υπηρεσιών των ΦΕΒΥ και ΠΨΥ, η 
λήψη κατάλληλων οργανωτικών και τεχνικών μέτρων και 
η κατάρτιση του σχετικού, καταγεγραμμένου και προκαθορισμένου σχεδίου, η διαρκής αξιολόγηση και αναγνώριση της υφιστάμενης κατάστασης των συστημάτων 
δικτύου και πληροφοριών ως προς την επίτευξη υψηλού 
επιπέδου ασφάλειας, η άμεση απόκριση και διαχείριση 
περιστατικών ασφαλείας πληροφοριών, κατά λόγο αρμοδιότητας, σε συνεργασία με τις κατά περίπτωση αρμόδιες υπηρεσίες και ομάδες CΙRΤ και ο αποτελεσματικός 
σχεδιασμός διασφάλισης της επιχειρησιακής συνέχειας 
και αποκατάστασης συστημάτων δικτύου και πληροφοριών μετά από εκούσιες ή ακούσιες ή κακόβουλες 
ενέργειες/επιθέσεις ή μετά από καταστροφή.
2. Η Διεύθυνση Επιχειρησιακής Συνέχειας συγκροτείται από τα ακόλουθα Τμήματα: (α) Τμήμα Ανάλυσης και 
Παρακολούθησης Απειλών - Περιστατικών Ασφαλείας 
και (β) Τμήμα Σχεδιασμού Αποκατάστασης.
3. Το Τμήμα Ανάλυσης και Παρακολούθησης Απειλών - 
Περιστατικών Ασφαλείας έχει τις εξής αρμοδιότητες: 
(α) την ανάλυση και αναγνώριση του επιχειρηματικού 
πλαισίου, των πόρων που υποστηρίζουν τις βασικές 
λειτουργίες και της σχετικής διακινδύνευσης για την 
ασφάλεια των συστημάτων δικτύου και πληροφοριών 
που επιτρέπουν τη διαχείριση των πόρων των ΦΕΒΥ και 
ΠΨΥ με αποτελεσματικό και αποδοτικό τρόπο. Για το 
σκοπό αυτό εφαρμόζονται οι διατάξεις της υπ’ αριθμ. 
ΥΑ1027/2019, όπως ισχύει (Β’ 3739), (β) την παρακολούθηση της ορθής τήρησης των διαδικασιών κοινοποίησης συμβάντων ασφαλείας στις αρμόδιες αρχές, (γ) την 
έκδοση ετήσιας έκθεσης για τα περιστατικά ασφαλείας που έχουν αναφερθεί και την εξαγωγή στατιστικών 
δεδομένων, (δ) τη συλλογή, ανάλυση, ταξινόμηση και 
διάθεση πληροφοριών από όλες τις πηγές απειλών,
(ε) τη συλλογή, ανάλυση και αναφορά για τις πληροφορίες σε σχεδόν πραγματικό χρόνο για την κατανόηση της 
υφιστάμενης κατάστασης και την αποτύπωση κοινής εικόνας λειτουργίας, (στ) τη λήψη αναφορών, σε περίπτωση εκδήλωσης περιστατικών ασφάλειας, αναφορικά με 
την παρακολούθηση εφαρμογών, δικτύων, συστημάτων 
και χρηστών/διαχειριστών και την πρόσβαση σε φυσικά 
περιουσιακά στοιχεία (όπως συστημάτων πρόληψης/ανίχνευσης εισβολών, φιλτράρισμα ηλεκτρονικού ταχυδρομείου/spam, φιλτράρισμα ιστού, λοιπές αναφορές αρχείων καταγραφής-logfiles), (ζ) τη σάρωση, ανάλυση 
και ενημέρωση για τις ευπάθειες των συστημάτων δικτύου και πληροφοριών των ΦΕΒΥ και ΠΨΥ (διαχείριση τρωτότητας), (η) την αποδοχή, προτεραιοποίηση, ανάθεση και ενημέρωση/διάθεση όλων των αναφερόμενων ύποπτων συμβάντων, περιστατικών και συμβάντων 
ασφαλείας στις κατά περίπτωση αρμόδιες υπηρεσίες,
(θ) την ανίχνευση, προτεραιοποίηση, ανάλυση, απόκριση και ανάκτηση από ύποπτα συμβάντα και περιστατικά 
ασφαλείας, (ι) τη συνεργασία με την Εθνική Αρχή Αντιμετώπισης Ηλεκτρονικών Επιθέσεων (Εθνικό CΕRΤ) και 
την Τεχνικής Φύσεως Αρχή Ασφάλειας Πληροφοριών 
(ΙΝFΟSΕC) της Εθνικής Υπηρεσίας Πληροφοριών (Ε.Υ.Π.), 
καθώς επίσης και με τα CΕRΤs που δραστηριοποιούνται 
στην Ελλάδα.
4. Το Τμήμα Σχεδιασμού Αποκατάστασης έχει τις εξής 
αρμοδιότητες: (α) τη διασφάλιση της ανάκαμψης και 
αποκατάστασης των συστημάτων δικτύου και πληροφοριών των βασικών υπηρεσιών των ΦΕΒΥ και ΠΨΥ που 
επηρεάζονται από περιστατικά ασφαλείας, εντός προκαθορισμένου και αποδεκτού χρονικού διαστήματος, σε 
συνεργασία με τους κατά περίπτωση αρμόδιους φορείς, 
(β) τη λήψη των κατάλληλων οργανωτικών και τεχνικών 
μέτρων και την κατάρτιση του σχετικού, καταγεγραμμένου και προκαθορισμένου σχεδίου για την αποκατάσταση μετά από περιστατικά ασφαλείας, (γ) τον σχεδιασμό επιχειρησιακής συνέχειας των ΦΕΒΥ και ΠΨΥ, σε 
συνεργασία με τους κατά περίπτωση αρμόδιους φορείς,
(δ) τον σχεδιασμό αποκατάστασης από καταστροφές 
του δημοσίου και των κρίσιμων υποδομών της χώρας, 
(ε) τη δοκιμή και άσκηση των προγραμμάτων διαχείρισης επιχειρησιακής συνέχειας και αποκατάστασης από 
καταστροφές στο δημόσιο και τις κρίσιμες υποδομές της 
χώρας, (στ) τη μέριμνα για τη διαχείριση προβλημάτων, 
την ανάλυση των βασικών αιτίων και τη σύνταξη αναφορών ενεργειών για περιστατικά υψηλού επιπέδου και 
επιπτώσεων, (ζ) την υποστήριξη στη διερεύνηση περιστατικών σε συνεργασία με τις κατά περίπτωση αρμόδιες 
υπηρεσίες.
Άρθρο 47
Διεύθυνση Συντονισμού Φορέων
1. Επιχειρησιακοί στόχοι της Διεύθυνσης Συντονισμού 
Φορέων είναι η διασφάλιση της επικοινωνίας, της συνεργασίας και της από κοινού επίλυσης των ζητημάτων 
που ανακύπτουν κατά την εφαρμογή της κείμενης νομοθεσίας για τις αρμοδιότητες και τα καθήκοντα των 
Υπευθύνων Ασφαλείας Πληροφοριών και Δικτύων, η 
επεξεργασία και έκδοση εγκυκλίων για την αντιμετώπιση 
των περιστατικών ασφαλείας και την καλύτερη δυνατή 
άσκηση των αρμοδιοτήτων των Υπευθύνων Ασφαλείας 
Πληροφοριών και Δικτύων, η εποπτεία της υλοποίησης 
της πολιτικής ασφαλείας και της ικανοποίησης των βασικών απαιτήσεων ασφαλείας, της εκπαίδευσης και ευαισθητοποίησης του προσωπικού των ΦΕΒΥ και ΠΨΥ, η 
ανάπτυξη δικτύου συνεργασιών και συνεργειών με εθνικούς και διεθνείς φορείς σε θέματα αρμοδιότητας της 
Γενικής Διεύθυνσης, η διαμόρφωση αποτελεσματικής 
στρατηγικής διάχυσης, ενημέρωσης και ευαισθητοποίησης σε θέματα ασφάλειας πληροφοριών και η διαρκής 
ευαισθητοποίηση, εξειδίκευση και αναβάθμιση των δεξιοτήτων του ανθρώπινου δυναμικού του δημοσίου σε 
θέματα ασφάλειας πληροφοριών.
2. Η Διεύθυνση Συντονισμού Φορέων συγκροτείται 
από τα ακόλουθα Τμήματα: (α) Τμήμα Συντονισμού CΙSΟ 
φορέων, (β) Τμήμα Διεθνών Θεμάτων και Συνεργασιών 
και (γ) Τμήμα Εκπαίδευσης και Υποστήριξης.
3. Το Τμήμα Συντονισμού CΙSΟ Φορέων έχει τις εξής 
αρμοδιότητες: (α) την καταγραφή των προσώπων που 
είναι αρμόδιοι για την διασφάλιση της τήρησης των 
απαιτήσεων και μέτρων ασφαλείας (CΙSΟ) και τη δημιουργία σχετικού μητρώου των προσώπων αυτών με τα 
στοιχεία επικοινωνίας τους, (β) την εποπτεία των Υπευθύνων Ασφαλείας Πληροφοριών και Δικτύων των ΦΕΒΥ 
και ΠΨΥ και το συντονισμό της εργασίας τους, στο βαθμό 
που απαιτείται για την ομοιογενή πρακτική σε οριζόντιο 
επίπεδο, (γ) την επικαιροποίηση των οδηγιών προς τους 
Υπεύθυνους Ασφαλείας Πληροφοριών και Δικτύων για 
την βελτιστοποίηση της άσκησης των καθηκόντων τους, 
(δ) την ενημέρωση των Υπευθύνων Ασφαλείας Πληροφοριών και Δικτύων για τις διαδικασίες κοινοποίησης 
συμβάντων ασφαλείας και τις απαιτούμενες διεργασίες σε εσωτερικό επίπεδο στο πλαίσιο κάθε ΦΕΒΥ ή/και 
ΠΨΥ (ε) τον καθορισμό των ελάχιστων απαιτήσεων, δεξιοτήτων και υποχρεώσεων των CΙSΟ, σύμφωνα με την 
κείμενη εθνική και ενωσιακή νομοθεσία, καθώς και τις 
καλές πρακτικές, μεριμνώντας ιδίως για την αποφυγή 
σύγκρουσης συμφερόντων στο πρόσωπο αυτών, καθώς και το επίπεδο και διατήρηση της υψηλής εμπειρογνωσίας τους, (στ) την παρακολούθηση των υπόχρεων 
φορέων, σύμφωνα με την ισχύουσα νομοθεσία, για τον 
ορισμό CΙSΟ, (ζ) την τήρηση και διαρκή επικαιροποίηση Μητρώου CΙSΟ των υπόχρεων φορέων και (η) τη 
συνολική εποπτεία και συντονισμό των ενεργειών των 
CΙSΟ για τη διασφάλιση της ομοιόμορφης εκτέλεσης των 
καθηκόντων τους, την παροχή συναφών οδηγιών και 
κατευθύνσεων και την παρακολούθηση του έργου τους.
4. Το Τμήμα Διεθνών Θεμάτων και Συνεργασιών έχει 
τις εξής αρμοδιότητες: (α) τη συνεργασία της ΕΑΚ με τις 
ομόλογες αρχές σε επίπεδο διακρατικό, (β) την επιδίωξη 
συνεργειών το θέμα της Κυβερνοασφάλειας σε ενωσιακό και διεθνές επίπεδο, (γ) την προώθηση νομοθετικών 
προτάσεων για την ενσωμάτωση διατάξεων της ενωσιακής νομοθεσίας για τα θέματα Κυβερνοασφάλειας,
(δ) τη συνεργασία με τον Ευρωπαϊκό Οργανισμό για την 
Ασφάλεια Δικτύων και Πληροφοριών (Εuropean Union Αgency for Νetwork and Ιnformation Security, ΕΝΙSΑ) 
καθώς και τη διαχείριση θεμάτων λειτουργίας του στην 
Ελλάδα, (ε) την εκπροσώπηση και συνεργασία με τις κατά 
περίπτωση αρμόδιες αρχές της Ευρωπαϊκής Επιτροπής 
για θέματα που εντάσσονται στο πλαίσιο της αποστολής 
και των αρμοδιοτήτων της Γενικής Διεύθυνσης Κυβερνοασφάλειας, (στ) την εκπροσώπηση και συνεργασία με 
διεθνείς οργανισμούς και φορείς για θέματα που εντάσσονται στο πλαίσιο των αρμοδιοτήτων της Γενικής Διεύθυνσης Κυβερνοασφάλειας, (ζ) τη συνεργασία με τις 
Ανεξάρτητες και Ρυθμιστικές Αρχές που αφορούν στο 
πλαίσιο των αρμοδιοτήτων της Γενικής Διεύθυνσης Κυβερνοασφάλειας (ενδεικτικά ΕΕΤΤ, ΑΠΔΠΧ, ΑΔΑΕ), (η) τη 
συνεργασία με ακαδημαϊκούς φορείς για την υιοθέτηση 
ενιαίων πολιτικών ασφαλείας στο πλαίσιο της δημόσιας 
διοίκησης και των κρίσιμων υποδομών της χώρας.
5. Το Τμήμα Εκπαίδευσης και Υποστήριξης έχει τις εξής 
αρμοδιότητες: (α) την ευαισθητοποίηση και κατάρτιση 
του προσωπικού και των συνεργατών που χειρίζονται ή 
υποστηρίζουν τα συστήματα πληροφοριών και δικτύων, 
με τη διαρκή ενημέρωση και την κατάλληλη εκπαίδευση, 
ώστε να εκπληρώνουν τα καθήκοντά τους με τρόπο που 
να διατηρεί και προάγει την ασφάλεια των συστημάτων 
αυτών, (β) την ενημέρωση του κοινού και την ευαισθητοποίησή του για την πολιτική Κυβερνοασφάλειας στο 
βαθμό που δεν αφορά ευαίσθητες ή/και διαβαθμισμένες 
πληροφορίες, (γ) την επιδίωξη εξωστρέφειας για τα θέματα Κυβερνοασφάλειας με την προετοιμασία σχετικού 
ενημερωτικού υλικού (π.χ. αφίσες, έντυπο υλικό κ.λπ.),
(δ) τη διαχείριση και επικαιροποίηση των γνώσεων 
και των δεξιοτήτων του προσωπικού του δημοσίου σε 
θέματα ασφάλειας πληροφοριών και πληροφοριακών 
συστημάτων, καθώς και σε θέματα προστασίας της ιδιωτικότητας και των δεδομένων προσωπικού χαρακτήρα,
(ε) το σχεδιασμό και την εφαρμογή κατάλληλου προγράμματος ενημέρωσης, ευαισθητοποίησης και κατάρτισης σε θέματα ασφάλειας των πληροφοριών, των πληροφοριακών συστημάτων, προστασίας της ιδιωτικότητας 
και των δεδομένων προσωπικού χαρακτήρα, (στ) τη συνεργασία με τους κατά περίπτωση αρμόδιους φορείς, 
καθώς και με το Ινστιτούτο Επιμόρφωσης του Εθνικού 
Κέντρου Δημόσιας Διοίκησης και Αυτοδιοίκησης, για 
το σχεδιασμό και υλοποίηση σχετικών προγραμμάτων 
και δράσεων ευαισθητοποίησης και επιμόρφωσης χρηστών ή διαχειριστών πληροφοριακών συστημάτων του 
δημόσιου τομέα.
Άρθρο 48
Αυτοτελές Τμήμα Εσωτερικού Συντονισμού και 
Διεθνών Σχέσεων
Το Αυτοτελές Τμήμα Εσωτερικού Συντονισμού και 
Διεθνών Σχέσεων έχει τις εξής αρμοδιότητες: (α) την 
οργάνωση και το συντονισμό των θεμάτων των Γενικών Διευθύνσεων της ΓΓΤΤ που άπτονται των αρμοδιοτήτων περισσότερων από μίας Διεύθυνσης καθώς και 
το συντονισμό στο πεδίο των διεθνών σχέσεων, (β) την 
προετοιμασία θεμάτων αρμοδιότητας της ΓΤΤΤ σχετικά με την εκπροσώπηση της χώρας στα Συμβούλια 
Υπουργών Τηλεπικοινωνιών της Ευρωπαϊκής Ένωσης 
και λοιπών Υπουργικών Συνόδων σε συνεργασία με τις 
συναρμόδιες υπηρεσίες (λ.χ. Υπουργείο Εξωτερικών),
(γ) την υποστήριξη των αρμοδίων υπηρεσιών αναφορικά με τις διακρατικές σχέσεις σε θέματα ταχυδρομείων, 
(δ) την προετοιμασία, διοργάνωση και υποστήριξη διμερών συναντήσεων και διαπραγματεύσεων, μεταξύ της 
ελληνικής πολιτικής ηγεσίας με ξένους ομολόγους, και 
τον κατά περίπτωση συντονισμό των αρμοδίων υπηρεσιών της ΓΓΤΤ για την υπογραφή Διμερών Συμφωνιών 
και Μνημονίων σε θέματα αρμοδιότητας της ΓΓΤΤ, σε 
συνεργασία με τις αρμόδιες υπηρεσίες του Υπουργείου Εξωτερικών, καθώς και τη υποστήριξη προς το Αυτοτελές Τμήμα Ευρωπαϊκών και Διεθνών Σχέσεων του 
Υπουργείου για την επίσπευση της διαδικασίας κύρωσης 
αυτών των Συμφωνιών από το ελληνικό Κοινοβούλιο, 
(ε) την οργάνωση συναντήσεων και εκδηλώσεων που 
εμπίπτουν στο πλαίσιο των αρμοδιοτήτων της ΓΓΤΤ,
(στ) την παρακολούθηση, σε συνεργασία με την αρμόδια 
υπηρεσία του Υπουργείου Ψηφιακής Διακυβέρνησης 
της εναρμόνισης του ελληνικού δικαίου με το ενωσιακό και της εξέλιξης των παραβάσεων του Ευρωπαϊκού 
Κανονιστικού πλαισίου στους τομείς της Γενικής Γραμματείας Τηλεπικοινωνιών και Ταχυδρομείων, (ζ) την 
παρακολούθηση των οργανωτικών και λειτουργικών 
θεμάτων, των σχετικών Ευρωπαϊκών και Διεθνών Οργανισμών με έδρα στην Ελλάδα και των σχέσεων που 
αναπτύσσονται με τις ελληνικές αρχές, για θέματα αρμοδιότητας της ΓΓΤΤ, (η) τη συνεργασία με τις αρμόδιες 
υπηρεσίες του Υπουργείου Ψηφιακής Διακυβέρνησης 
για την εκπλήρωση των οικονομικών υποχρεώσεων της 
χώρας έναντι των αρμοδίων Ευρωπαϊκών και Διεθνών 
Οργανισμών και φορέων, κυρίως σε θέματα καταβολής 
των εθνικών εισφορών, καθώς επίσης και για δαπάνες 
συμμετοχής σε προγράμματα αναπτυξιακής βοήθειας 
που προωθούνται από το Υπουργείο Εξωτερικών στους 
τομείς αρμοδιότητας της ΓΓΤΤ.
ΜΕΡΟΣ ΔΕΥΤΕΡΟ
ΠΡΟΣΩΠΙΚΟ
ΚΕΦΑΛΑΙΟ Α’
ΠΡΟΣΩΠΙΚΟ ΥΠΟΥΡΓΕΙΟΥ ΨΗΦΙΑΚΗΣ 
ΔΙΑΚΥΒΕΡΝΗΣΗΣ
Άρθρο 49
Θέσεις Προσωπικού
1. Ο συνολικός αριθμός των θέσεων του πάσης φύσεως 
προσωπικού του Υπουργείου Ψηφιακής Διακυβέρνησης 
ορίζεται σε εννιακόσιες εβδομήντα (970).
2. Από τις ανωτέρω θέσεις προσωπικού, επτακόσιες 
εξήντα πέντε (765) είναι θέσεις μόνιμου προσωπικού, 
εκατόν ενενήντα πέντε (195) είναι θέσεις προσωπικού 
με σχέση εργασίας Ιδιωτικού Δικαίου Αορίστου Χρόνου 
(ΙΔΑΧ), τρεις (3) είναι θέσεις δικηγόρων με έμμισθη εντολή, τρεις (3) είναι θέσεις προσωπικού επί θητεία, μία (1) 
είναι θέση ελεγκτή-ιατρού, μία (1) θέση είναι προσωπικό 
Ειδικών Θέσεων και δύο (2) θέσεις μετακλητών υπαλλήλων.
Άρθρο 50
Κατανομή Θέσεων Μόνιμου Προσωπικού κατά 
Κατηγορία και Κλάδο
Οι θέσεις του μόνιμου προσωπικού κατανέμονται κατά 
κατηγορίες και κλάδους ως ακολούθως:
ΘΕΣΕΙΣ ΜΟΝΙΜΟΥ ΠΡΟΣΩΠΙΚΟΥ
ΑΡΙΘΜΟΣ 
ΘΕΣΕΩΝ
ΠΕ ΔΙΟΙΚΗΤΙΚΟΥ - ΟΙΚΟΝΟΜΙΚΟΥ
122
ΠΕ ΔΙΟΙΚΗΤΙΚΗΣ ΟΡΓΑΝΩΣΗΣ
24
ΠΕ ΔΗΜΟΣΙΟΝΟΜΙΚΩΝ
3
ΠΕ ΕΦΟΡΙΑΚΩΝ
1
ΠΕ ΜΗΧΑΝΙΚΩΝ
44
ΠΕ ΠΛΗΡΟΦΟΡΙΚΗΣ
214
ΠΕ ΜΟΥΣΕΙΟΛΟΓΩΝ
2
ΠΕ ΙΣΤΟΡΙΚΩΝ ΤΕΧΝΗΣ
1
ΠΕ ΑΡΧΕΙΟΝΟΜΩΝ
1
ΠΕ ΜΕΤΑΦΡΑΣΤΩΝ- ΔΙΕΡΜΗΝΕΩΝ
2
ΣΥΝΟΛΟ ΠΕ
414
ΤΕ ΔΙΟΙΚΗΤΙΚΟΥ - ΛΟΓΙΣΤΙΚΟΥ
18
ΤΕ ΜΗΧΑΝΙΚΩΝ
11
ΤΕ ΠΛΗΡΟΦΟΡΙΚΗΣ
82
ΤΕ ΓΡΑΦΙΚΩΝ ΤΕΧΝΩΝ ΚΑΙ 
ΚΑΛΛΙΤΕΧΝΙΚΩΝ ΣΠΟΥΔΩΝ
1
ΣΥΝΟΛΟ ΤΕ
112
ΔΕ ΔΟΙΚΗΤΙΚΩΝ ΓΡΑΜΜΑΤΕΩΝ
69
ΔΕ ΕΦΟΡΙΑΚΩΝ
5
ΔΕ ΠΡΟΣΩΠΙΚΟΥ Η/Υ
81
ΔΕ ΔΗΜΟΣΙΟΝΟΜΙΚΩΝ
9
ΔΕ ΤΕΛΩΝΕΙΑΚΩΝ
1
ΔΕ ΤΕΧΝΙΚΩΝ
5
ΔΕ ΤΥΠΟΓΡΑΦΩΝ
35
ΔΕ ΟΔΗΓΩΝ
10
ΣΥΝΟΛΟ ΔΕ
215
ΥΕ ΒΟΗΘΗΤΙΚΟΥ ΠΡΟΣΩΠΙΚΟΥ
24
ΣΥΝΟΛΟ ΥΕ
24
Άρθρο 51
Κατανομή Θέσεων ΙΔΑΧ κατά Βαθμίδα και 
Ειδικότητα
1. Οι θέσεις του προσωπικού με σχέση εργασίας Ιδιωτικού Δικαίου Αορίστου Χρόνου (ΙΔΑΧ), συμπεριλαμβανομένων και του ειδικού επιστημονικού προσωπικού, 
ορίζονται κατά εκπαιδευτική βαθμίδα και ειδικότητα ως 
εξής:
ΘΕΣΕΙΣ ΠΡΟΣΩΠΙΚΟΥ Ι.Δ.Α.Χ.
ΑΡΙΘΜΟΣ 
ΘΕΣΕΩΝ
ΠΕ ΜΗΧΑΝΙΚΩΝ
8
ΠΕ ΠΛΗΡΟΦΟΡΙΚΗΣ
19
ΠΕ ΝΟΜΙΚΩΝ
6
ΠΕ ΝΟΜΙΚΩΝ ΣΥΝΕΡΓΑΤΩΝ 
(βάσει ν.δ. 3980/1959, Α’154)
4
ΠΕ ΕΦΟΡΙΑΚΩΝ
1
ΠΕ ΕΙΔΙΚΟ ΕΠΙΣΤΗΜΟΝΙΚΟ 
ΠΡΟΣΩΠΙΚΟ
48
ΠΕ ΔΙΟΙΚΗΤΙΚΟΥ - ΟΙΚΟΝΟΜΙΚΟΥ
17
ΣΥΝΟΛΟ ΠΕ
103
ΤΕ ΔΙΟΙΚΗΤΙΚΟΥ - ΛΟΓΙΣΤΙΚΟΥ
4
ΤΕ ΜΗΧΑΝΙΚΩΝ
4
ΤΕ ΠΛΗΡΟΦΟΡΙΚΗΣ
8
ΣΥΝΟΛΟ ΤΕ
16
ΔΕ ΔΗΜΟΣΙΟΝΟΜΙΚΩΝ
1
ΔΕ ΔΙΟΙΚΗΤΙΚΩΝ ΓΡΑΜΜΑΤΕΩΝ
11
ΔΕ ΠΡΟΣΩΠΙΚΟΥ Η/Υ
48
ΔΕ ΤΕΧΝΙΚΩΝ
6
ΔΕ ΟΔΗΓΩΝ
5
ΔΕ ΗΛΕΚΤΡΟΛΟΓΩΝ
1
ΣΥΝΟΛΟ ΔΕ
72
ΥΕ ΒΟΗΘΗΤΙΚΟΥ ΠΡΟΣΩΠΙΚΟΥ
4
ΣΥΝΟΛΟ ΥΕ
4
2. Με την καθ’ οιονδήποτε τρόπο κένωση οργανικής 
θέσης των ειδικοτήτων ΠΕ Διοικητικού-Οικονομικού, 
ΠΕ Μηχανικών, ΠΕ Πληροφορικής, ΤΕ Διοικητικού-Λογιστικού, ΤΕ Μηχανικών, ΤΕ Πληροφορικής, ΔΕ Δημοσιονομικών, ΔΕ Διοικητικών Γραμματέων, ΔΕ Οδηγών, ΔΕ 
Τεχνικών και ΔΕ Προσωπικού Η/Υ της παραγράφου 1 του 
παρόντος άρθρου, αυτή μετατρέπεται σε οργανική θέση 
δημοσίου δικαίου, αντίστοιχης κατηγορίας και κλάδου, 
στον οποίο και προσμετράται.
Άρθρο 52
Ειδικές Θέσεις Προσωπικού
1. Στο Υπουργείο Ψηφιακής Διακυβέρνησης υφίσταται 
μία (1) θέση Υπηρεσιακού Γραμματέα, με βαθμό 1ο της 
κατηγορίας Ειδικών Θέσεων (Ε.Θ.) και τριετή θητεία που 
μπορεί να ανανεώνεται για μία μόνο φορά.
2. Στο Υπουργείο Ψηφιακής Διακυβέρνησης τρεις (3) 
θέσεις εμπειρογνωμόνων πληροφορικής με βαθμό 2ο 
της κατηγορίας ειδικών θέσεων, με τριετή θητεία που 
μπορεί να ανανεώνεται.
3. Στο Υπουργείο Ψηφιακής Διακυβέρνησης υφίστανται τρεις (3) θέσεις Δικηγόρων με έμμισθη εντολή.
4. Στο Υπουργείο Ψηφιακής Διακυβέρνησης υφίστανται δύο (2) θέσεις μετακλητών συνεργατών, επικοινωνιολόγου 
ή δημοσιογράφου και ενός νομικού σύμφωνα με το άρθρο 22 του ν. 4623/2019, όπως ισχύει.
5. Στο Υπουργείο Ψηφιακής Διακυβέρνησης υφίστανται δύο (2) θέσεις δημοσιογράφων με σχέση εργασίας ιδιωτικού δικαίου σύμφωνα με το άρθρο 40 του ν. 4622/2019, όπως ισχύει.
6. Στο Υπουργείο Ψηφιακής Διακυβέρνησης υφίσταται μία (1) θέση Ελεγκτή Ιατρού με θητεία ο οποίος είναι αρμόδιος για: (α) την αντιμετώπιση σε πρώτο βαθμό προβλημάτων υγείας των υπαλλήλων, (β) τον κατ’ οίκον έλεγχο 
των ασθενούντων υπαλλήλων του Υπουργείου, (γ) την συνταγογράφηση φαρμάκων και εργαστηριακών εξετάσεων 
στους υπαλλήλους και (δ) όποια άλλη αρμοδιότητα που προβλέπει η σχετική κείμενη νομοθεσία.
Άρθρο 53
Προσόντα Μόνιμου Προσωπικού και Προσωπικού ΙΔΑΧ
1. Τα κατά κλάδο και ειδικότητα τυπικά και πρόσθετα προσόντα διορισμού ή πρόσληψης ορίζονται από τις 
εκάστοτε ισχύουσες διατάξεις για τον καθορισμό των προσόντων διορισμού ή πρόσληψης σε θέσεις φορέων του 
δημόσιου τομέα.
2. Για τους κλάδους που συγκροτούνται από περισσότερες ειδικεύσεις ο αριθμός των θέσεων καθορίζεται κατά 
περίπτωση με την προκήρυξη για την πλήρωση των θέσεων του οικείου κλάδου ή με τις αποφάσεις μετάταξης, 
εάν οι θέσεις πληρούνται με μετάταξη.
3. Για τους παρακάτω κλάδους του Υπουργείου Ψηφιακής Διακυβέρνησης προσόντα διορισμού στον εισαγωγικό 
βαθμό ορίζονται τα παρακάτω:
Κατηγορία/βαθμίδα Πανεπιστημιακής Εκπαίδευσης
Δημοσιονομικών 
Εφοριακών 
Τελωνειακών
(α) Πτυχίο ή δίπλωμα Τμημάτων ΑΕΙ της ημεδαπής:
- Νομικής ή το ομώνυμο πτυχίο ή δίπλωμα Ε.Α.Π. (Α.Ε.Ι.) ή Π.Σ.Ε. (Α.Ε.Ι.) της ημεδαπής ή 
ισότιμος τίτλος αντίστοιχης ειδικότητας σχολών της ημεδαπής ή αλλοδαπής
- Οικονομικών, Οικονομικής και Περιφερειακής Ανάπτυξης, Διεθνών και Ευρωπαϊκών 
Οικονομικών Σπουδών, Δημοσίων Οικονομικών, Περιφερειακής και Οικονομικής 
Ανάπτυξης, Στατιστικής, Στατιστικής και Αναλογιστικής Επιστήμης, Στατιστικής και 
Ασφαλιστικής Επιστήμης, Στατιστικής και Αναλογιστικών - Χρηματοοικονομικών 
Μαθηματικών, Χρηματοοικονομικής και Τραπεζικής Διοικητικής, Λογιστικής και 
Χρηματοοικονομικής, Λογιστικής Χρηματοοικονομικής και Ποσοτικής Ανάλυσης
- Βιομηχανικής Διοίκησης και Τεχνολογίας, Ναυτιλιακών Σπουδών, Οργάνωσης 
και Διοίκησης Επιχειρήσεων, Τεχνολογίας και Συστημάτων Παραγωγής, Διοίκησης 
Επιχειρήσεων, Διοίκησης Επιχειρήσεων και Οργανισμών, Επιχειρησιακής Έρευνας 
και Μάρκετινγκ, Δημόσιας Διοίκησης, Διεθνών και Ευρωπαϊκών Σπουδών, Πολιτικής 
Επιστήμης και Δημόσιας Διοίκησης.
- Μαθηματικών ή Φυσικής
ή το ομώνυμο πτυχίο ή δίπλωμα Ελληνικού Ανοικτού Πανεπιστημίου (ΕΑΠ) ΑΕΙ ή 
Προγραμμάτων Σπουδών Επιλογής (ΠΣΕ) ΑΕΙ της ημεδαπής ή ισότιμος τίτλος σχολών της 
ημεδαπής ή αλλοδαπής, αντίστοιχης ειδικότητας.
ή πτυχίο ή δίπλωμα Τμημάτων ΑΕΙ της ημεδαπής ή αλλοδαπής οποιασδήποτε 
κατεύθυνσης με αναγνωρισμένο μεταπτυχιακό ή διδακτορικό τίτλο σπουδών νομικής, 
οικονομικής ή διοικητικής κατεύθυνσης
ή αποφοίτηση από την Εθνική Σχολή Δημόσιας Διοίκησης ανεξαρτήτως βασικού τίτλου 
σπουδών.
(β) Καλή γνώση της αγγλικής ή γαλλικής ή γερμανικής γλώσσας
Τα απαραίτητα πτυχία της περίπτωσης (α) μπορούν να εξειδικεύονται με την εκάστoτε 
πρόσκληση-προκήρυξη.
ΠΕ Διοικητικής 
Οργάνωσης
Τα προβλεπόμενα στην παρ. 1 του άρθρου 4 του π.δ. 50/2001 (Α’ 39) και επιπλέον άριστη 
γνώση μίας ξένης γλώσσας (αγγλικής, γαλλικής, γερμανικής ή ιταλικής) και ετήσια 
τουλάχιστον επιστημονική ή επαγγελματική δραστηριότητα ή απασχόληση, μετά τη λήψη 
του βασικού τίτλου σπουδών, σε θέματα οργάνωσης διοίκησης προσωπικού, διοίκησης 
επιχειρήσεων, επιχειρησιακής έρευνας, τεχνικών αύξησης της παραγωγικότητας, 
εκπαίδευσης προσωπικού και προγραμματισμού ανθρώπινου δυναμικού. Η επιστημονική 
δραστηριότητα σε Α.Ε.Ι. νοείται ετήσια, εφόσον καλύπτει ένα ακαδημαϊκό έτος.
ΠΕ Μουσειολόγων
πτυχίο ή δίπλωμα ΑΕΙ ή Ελληνικού Ανοικτού Πανεπιστημίου (Ε.Α.Π.) ή Προγραμμάτων 
Σπουδών Επιλογής (Π.Σ.Ε.) Α.Ε.Ι. της ημεδαπής ή ισότιμος και αντίστοιχος τίτλος σχολών 
της αλλοδαπής και επιπλέον μεταπτυχιακός τίτλος σπουδών Μουσειολογίας ή Διαχείρισης 
Πολιτιστικών Μονάδων, διάρκειας τουλάχιστον ενός ακαδημαϊκού έτους
ΠΕ Ιστορικών 
Τέχνης
πτυχίο ή δίπλωμα Α.Ε.Ι. ή Ελληνικού Ανοικτού Πανεπιστημίου (Ε.Α.Π.) ή Προγραμμάτων 
Σπουδών Επιλογής (Π.Σ.Ε.) Α.Ε.Ι. της ημεδαπής ή ισότιμος και αντίστοιχος τίτλος σχολών 
της ημεδαπής ή αλλοδαπής και επιπλέον μεταπτυχιακός τίτλος σπουδών ιστορίας της
τέχνης, διάρκειας τουλάχιστον ενός ακαδημαϊκού έτους
ΠΕ Αρχειονόμων
πτυχίο ή δίπλωμα Αρχειονομίας Α.Ε.Ι. ή Ελληνικού Ανοικτού Πανεπιστημίου (Ε.Α.Π.) ή 
Προγραμμάτων Σπουδών Επιλογής (Π.Σ.Ε.) Α.Ε.Ι. της ημεδαπής ή ισότιμος και αντίστοιχος 
τίτλος σχολών της ημεδαπής ή αλλοδαπής.
Εμπειρογνώμονες 
Πληροφορικής
Τα προβλεπόμενα στο άρθρο 6 του π.δ. 50/2001 (Α’ 39)  και επιπλέον άριστη γνώση 
μίας τουλάχιστον ξένης γλώσσας (αγγλικής, γαλλικής, γερμανικής ή ιταλικής) και ετήσια 
τουλάχιστον επιστημονική ή επαγγελματική δραστηριότητα ή απασχόληση, μετά τη λήψη 
του βασικού τίτλου σπουδών, σε θέματα Τεχνολογιών Πληροφορικής και Επικοινωνιών 
(ΤΠΕ). Η επιστημονική δραστηριότητα σε Α.Ε.Ι. νοείται ετήσια, εφόσον καλύπτει ένα 
ακαδημαϊκό έτος.
Κατηγορία/Βαθμίδα Τεχνολογικής Εκπαίδευσης
Δημοσιονομικών, 
Εφοριακών, 
Τελωνειακών
(α) Πτυχίο ή δίπλωμα οποιουδήποτε Τμήματος ΑΤΕΙ των Σχολών Διοίκησης και Οικονομίας 
της ημεδαπής ή το ομώνυμο ή αντίστοιχης ειδικότητας πτυχίο ή δίπλωμα ισότιμων τίτλων 
σχολών της ημεδαπής ή αλλοδαπής.
ή Πτυχίο ή δίπλωμα Τμημάτων ΑΤΕΙ της ημεδαπής ή αλλοδαπής οποιασδήποτε 
κατεύθυνσης και σχολής με αναγνωρισμένο μεταπτυχιακό ή διδακτορικό τίτλο σπουδών 
νομικής, οικονομικής ή διοικητικής κατεύθυνσης.
(β) Καλή γνώση της αγγλικής ή γαλλικής ή γερμανικής γλώσσας
Τα απαραίτητα πτυχία της περίπτωσης (α) μπορούν να εξειδικεύονται με την εκάστoτε 
πρόσκληση-προκήρυξη.
Κατηγορία/Βαθμίδα Δευτεροβάθμιας Εκπαίδευσης
Δημοσιονομικών 
Εφοριακών, 
Τελωνειακών
Ό,τι προβλέπεται στις κείμενες διατάξεις για τα προσόντα του ΔΕ Διοικητικού-Λογιστικού
Άρθρο 54
Περιγράμματα θέσεων Προϊσταμένων Γενικών Διευθύνσεων
1. Τα καθήκοντα των Προϊσταμένων των Γενικών Διευθύνσεων του Υπουργείου Ψηφιακής Διακυβέρνησης είναι τα 
ακόλουθα: (α) η ευθυγράμμιση των στρατηγικών σκοπών των Γενικών Διευθύνσεων με την αποστολή του Υπουργείου, (β) ο συντονισμός των Προϊσταμένων των οργανικών μονάδων που υπάγονται στη Γενική Διεύθυνση για 
την επίτευξη των επιχειρησιακών τους στόχων, (γ) η παροχή εμπεριστατωμένων εισηγήσεων στην πολιτική ηγεσία, 
μετά από ανάλυση δεδομένων και αξιολόγηση κινδύνων, καθώς και η διαμόρφωση εναλλακτικών επιλογών, βάσει 
της ανάλυσης του εσωτερικού και εξωτερικού περιβάλλοντος λειτουργίας του φορέα, (δ) η διασφάλιση συνθηκών 
οριζόντιας συνεργασίας μεταξύ των Γενικών Διευθύνσεων του φορέα και λοιπών φορέων της Δημόσιας Διοίκησης, 
(ε) η ανάληψη πρωτοβουλιών για τη διαχείριση κρίσεων, (στ) η διαχείριση και αξιοποίηση του προσωπικού, ώστε 
να επιτυγχάνονται οι θεσπισμένοι στόχοι, (ζ) η έγκριση των Περιγραμμάτων Θέσεων Εργασίας (εφεξής ΠΘΕ) των 
υποκείμενων οργανικών μονάδων, (η) η εισήγηση της ετήσιας στοχοθεσίας και η παρακολούθησή της βάσει των 
θεσπισμένων δεικτών απόδοσης, καθώς και η συνεχής βελτίωση του τρόπου λειτουργίας των οργανικών μονάδων 
με την υποβολή προτάσεων οργανωτικού και επιχειρησιακού ανασχεδιασμού, (θ) η αξιολόγηση του προσωπικού 
σύμφωνα με το ισχύον θεσμικό πλαίσιο και (ι) η εκπροσώπηση της Γενικής Διεύθυνσης, όπου απαιτείται.
2. Επιπρόσθετα καθήκοντα που απορρέουν από αρμοδιότητες που περιγράφονται σε ειδικότερη κείμενη νομοθεσία ή σε ειδικότερες σχετικές κανονιστικές διατάξεις διατηρούνται σε ισχύ.
Άρθρο 55
Περιγράμματα θέσεων Προϊσταμένων Διευθύνσεων
1. Τα καθήκοντα των Προϊσταμένων των Διευθύνσεων του Υπουργείου Ψηφιακής Διακυβέρνησης είναι τα ακόλουθα: (α) η ευθυγράμμιση των επιχειρησιακών στόχων της Διεύθυνσης με το στρατηγικό σκοπό της Γενικής Διεύθυνσης 
στην οποία υπάγεται, (β) η παροχή οδηγιών και κατευθύνσεων βάσει των επιχειρησιακών στόχων (γ) η διασφάλιση 
συνθηκών οριζόντιας συνεργασίας μεταξύ των οργανικών μονάδων της Διεύθυνσης και λοιπών φορέων της Δημόσιας Διοίκησης, (δ) η παρότρυνση του προσωπικού για την επίτευξη των επιχειρησιακών στόχων της Διεύθυνσης, 
(ε) η διαχείριση, ανάπτυξη και αξιοποίηση του προσωπικού, ώστε να επιτυγχάνονται οι προγραμματισμένοι στόχοι 
και η εισήγηση προτάσεων βελτίωσης για την κατανομή του ανθρώπινου δυναμικού, (στ) η έγκριση των ΠΘΕ των 
υποκείμενων οργανικών μονάδων και η εισήγηση τυχόν τροποποιήσεων, (ζ) η διαμόρφωση της ετήσιας στοχοθεσίας και ο προσδιορισμός των δεικτών μέτρησης αυτής σε συνεργασία με τους Προϊσταμένους των Τμημάτων, (η) η 
αξιολόγηση του προσωπικού σύμφωνα με το ισχύον θεσμικό πλαίσιο, (θ) η παρακολούθηση βέλτιστων πρακτικών 
και ο προσδιορισμός οργανωτικών, λειτουργικών και επιχειρησιακών βελτιώσεων των οργανικών μονάδων της 
Διεύθυνσης και (ι) η εκπροσώπηση της Διεύθυνσης όπου απαιτείται.
2. Επιπρόσθετα καθήκοντα που απορρέουν από αρμοδιότητες που περιγράφονται σε ειδικότερη κείμενη νομοθεσία ή σε ειδικότερες σχετικές κανονιστικές διατάξεις διατηρούνται σε ισχύ.
Άρθρο 56
Περιγράμματα θέσεων Προϊσταμένων Τμημάτων και Αυτοτελών Τμημάτων
1. Τα καθήκοντα των Προϊσταμένων των Τμημάτων και Αυτοτελών Τμημάτων του Υπουργείου Ψηφιακής Διακυβέρνησης είναι τα ακόλουθα: (α) η λειτουργική διασύνδεση των ασκούμενων αρμοδιοτήτων με τους επιχειρησιακούς 
στόχους της υπερκείμενης Διεύθυνσης ή με τις οδηγίες της πολιτικής ηγεσίας προκειμένου για τα Αυτοτελή Τμήματα, 
(β) η συγκέντρωση, επεξεργασία, σύνθεση και παρουσίαση των απαραίτητων δεδομένων για την υποστήριξη της 
διαδικασίας λήψης αποφάσεων, (γ) η παρότρυνση των υπαλλήλων για την υλοποίηση των δράσεων του Τμήματος,
(δ) η ορθολογική κατανομή του αντικειμένου και των εισερχομένων στους υπαλλήλους του Τμήματος, (ε) η διασφάλιση συνθηκών συνεργασίας με άλλες υπηρεσίες του Υπουργείου και λοιπών φορέων της Δημοσίας Διοίκησης,
(στ) η ανίχνευση επιμορφωτικών αναγκών του προσωπικού και η διαμόρφωση ευκαιριών μάθησης για το σύνολο 
αυτού, (ζ) η εισήγηση στον Προϊστάμενο της Διεύθυνσης ή στον Προϊστάμενο της Διεύθυνσης Διοικητικών Υπηρεσιών προκειμένου για τα Αυτοτελή Τμήματα, για ζητήματα σύστασης, τροποποίησης και κατάργησης θέσεων 
εργασίας και των σχετικών ΠΘΕ του Τμήματος, (η) η εφαρμογή και η παρακολούθηση της θεσπισμένης στοχοθεσίας σε ατομικό επίπεδο και η ανάληψη πρωτοβουλιών για τη βελτίωση της αποδοτικότητας των υπαλλήλων,
(θ) η αξιολόγηση του προσωπικού σύμφωνα με το ισχύον θεσμικό πλαίσιο, και (ι) η ανάληψη πρωτοβουλιών για τη 
βελτίωση της λειτουργίας του Τμήματος και η τήρηση των προβλεπόμενων προθεσμιών.
2. Επιπρόσθετα καθήκοντα που απορρέουν από αρμοδιότητες που περιγράφονται σε ειδικότερη κείμενη νομοθεσία ή σε ειδικότερες σχετικές κανονιστικές διατάξεις διατηρούνται σε ισχύ.
Άρθρο 57
Κλάδοι/Ειδικότητες Προϊσταμένων Γενικών Διευθύνσεων
Στις Γενικές Διευθύνσεις του Υπουργείου Ψηφιακής Διακυβέρνησης προΐστανται υπάλληλοι κατηγορίας ΠΕ ή ΤΕ 
των παρακάτω κλάδων:
1
Γενική Διεύθυνση Οικονομικών και Διοικητικών 
Υπηρεσιών
ΠΕ όλων των κλάδων σύμφωνα με τις κείμενες 
διατάξεις για τους προϊσταμένους οικονομικών 
υπηρεσιών
2
Γενική Διεύθυνση Ψηφιακής Διακυβέρνησης
ΠΕ/ΤΕ Πληροφορικής ή ΠΕ/ΤΕ Μηχανικών ή 
οποιουδήποτε κλάδου που πληροί τις αντίστοιχες 
προϋποθέσεις διορισμού για τον κλάδο ΠΕ/ΤΕ 
Πληροφορικής ή ΠΕ/ΤΕ Μηχανικών, όπως αυτές 
προσδιορίζονται από τις κείμενες διατάξεις
3
Γενική Διεύθυνση Διοικητικών Διαδικασιών 
Δημοσίου
ΠΕ Διοικητικού Οικονομικού ή ΠΕ Διοικητικής 
Οργάνωσης ή ΤΕ Διοικητικού Λογιστικού ή ΠΕ 
Νομικών ή ΠΕ Νομικών Συνεργατών
4
Γενική Διεύθυνση Υποδομών Πληροφορικής και 
Επικοινωνιών Δημόσιας Διοίκησης
ΠΕ Πληροφορικής ή οποιουδήποτε κλάδου  που 
πληροί τις αντίστοιχες προϋποθέσεις διορισμού 
για τον κλάδο ΠΕ Πληροφορικής, όπως αυτές 
προσδιορίζονται από τις κείμενες διατάξεις
5
Γενική Διεύθυνση Ανάπτυξης και Παραγωγικής 
Λειτουργίας Πληροφοριακών Συστημάτων 
Οικονομικού Τομέα και Δημόσιας Διοίκησης
ΠΕ Πληροφορικής ή οποιουδήποτε κλάδου  που 
πληροί τις αντίστοιχες προϋποθέσεις διορισμού 
για τον κλάδο ΠΕ Πληροφορικής, όπως αυτές 
προσδιορίζονται από τις κείμενες διατάξεις
6
Γενική Διεύθυνση Τηλεπικοινωνιών και 
Ταχυδρομείων
ΠΕ Μηχανικών ή ΠΕ Διοικητικού- Οικονομικού ή ΠΕ 
Πληροφορικής
7
Γενική Διεύθυνση Κυβερνοασφάλειας
Καλύπτεται σύμφωνα με τις διατάξεις του άρθρου 50 
του ν. 4635/2019 όπως ισχύει.
Άρθρο 58
Κλάδοι Προϊσταμένων Διευθύνσεων
Στις Διευθύνσεις του Υπουργείου Ψηφιακής Διακυβέρνησης προΐστανται υπάλληλοι κατηγορίας ΠΕ ή ΤΕ των 
παρακάτω κλάδων:
1
Μονάδα Εσωτερικού Ελέγχου
ΠΕ ή ΤΕ όλων των κλάδων
2
Υπηρεσία Συντονισμού
ΠΕ ή ΤΕ όλων των κλάδων
3
Διευθύνσεις της Γενικής Διεύθυνσης 
Οικονομικών και Διοικητικών Υπηρεσιών
ΠΕ ή ΤΕ όλων των κλάδων
4
Διευθύνσεις της Γενικής Διεύθυνσης Ψηφιακής 
Διακυβέρνησης
ΠΕ/ΤΕ Πληροφορικής ή ΠΕ/ΤΕ Μηχανικών ή 
οποιουδήποτε κλάδου που πληροί τις αντίστοιχες 
προϋποθέσεις διορισμού για τον κλάδο ΠΕ/ΤΕ 
Πληροφορικής ή ΠΕ/ΤΕ Μηχανικών, όπως αυτές 
προσδιορίζονται από τις κείμενες διατάξεις
5
Διευθύνσεις της Γενικής Διεύθυνσης Διοικητικών 
Διαδικασιών Δημοσίου
ΠΕ Διοικητικού Οικονομικού ή ΠΕ Διοικητικής 
Οργάνωσης ή ΤΕ Διοικητικού Λογιστικού ή ΠΕ 
Νομικών ή ΠΕ Νομικών Συνεργατών
6
Διευθύνσεις της Γενικής Διεύθυνσης Υποδομών 
Πληροφορικής και Επικοινωνιών Δημόσιας 
Διοίκησης
ΠΕ ή ΤΕ του κλάδου Πληροφορικής ή υπάλληλοι 
κατηγορίας ΠΕ ή ΤΕ οποιουδήποτε κλάδου που 
πληρούν τις αντίστοιχες προϋποθέσεις διορισμού 
για τον κλάδο ΠΕ ή ΤΕ Πληροφορικής, όπως αυτές 
προσδιορίζονται από τις κείμενες διατάξεις
7
Διευθύνσεις της Γενικής Διεύθυνσης Ανάπτυξης 
και Παραγωγικής Λειτουργίας Πληροφοριακών 
Συστημάτων Οικονομικού Τομέα και Δημόσιας 
Διοίκησης
ΠΕ ή ΤΕ του κλάδου Πληροφορικής ή υπάλληλοι 
κατηγορίας ΠΕ ή ΤΕ οποιουδήποτε κλάδου που 
πληρούν τις αντίστοιχες προϋποθέσεις διορισμού 
για τον κλάδο ΠΕ ή ΤΕ Πληροφορικής, όπως αυτές 
προσδιορίζονται από τις κείμενες διατάξεις
8
Διευθύνσεις Γενικής Διεύθυνσης 
Τηλεπικοινωνιών και Ταχυδρομείων πλην της 
Διεύθυνσης Ταχυδρομείων
ΠΕ/ΤΕ Μηχανικών ή, ΠΕ/ΤΕ Πληροφορικής ή ΠΕ 
Διοικητικού- Οικονομικού ή ΤΕ Διοικητικού - 
Λογιστικού
9
Διεύθυνση Ταχυδρομείων της Γενικής 
Διεύθυνσης Τηλεπικοινωνιών και Ταχυδρομείων
ΠΕ Διοικητικού - Οικονομικού ή ΤΕ ΔιοικητικούΛογιστικού
10
Διευθύνσεις Γενικής Διεύθυνσης 
Κυβερνοασφάλειας
ΠΕ/ΤΕ Μηχανικών, ΠΕ/ΤΕ Πληροφορικής ή ΠΕ 
Διοικητικού-Οικονομικού ή ΤΕ Διοικητικού - 
Λογιστικού
Άρθρο 59
Κλάδοι Προϊσταμένων Τμημάτων
Στα Τμήματα των Διευθύνσεων και στα Αυτοτελή Τμήματα/Γραφεία του Υπουργείου Ψηφιακής Διακυβέρνησης 
προΐστανται υπάλληλοι κατηγορίας ΠΕ ή ΤΕ ή ΔΕ των παρακάτω κλάδων:
1
Τμήματα Μονάδας Εσωτερικού Ελέγχου
ΠΕ ή ΤΕ όλων των κλάδων
2
Αυτοτελές Γραφείο Προσωπικών Δεδομένων
ΠΕ ή ΤΕ όλων των κλάδων
3
Αυτοτελές Τμήμα Ευρωπαϊκών και Διεθνών 
Σχέσεων
ΠΕ ή ΤΕ όλων των κλάδων
4
Τμήματα της Υπηρεσίας Συντονισμού
ΠΕ ή ΤΕ όλων των κλάδων
5
Αυτοτελές Τμήμα Π.Σ.Ε.Α.
ΠΕ ή ΤΕ ή ΔΕ όλων των κλάδων
6
Τμήματα των Διευθύνσεων της Γενικής 
Διεύθυνσης Οικονομικών και Διοικητικών 
Υπηρεσιών
ΠΕ ή ΤΕ όλων των κλάδων ή ΔΕ ΔιοικητικώνΓραμματέων ή ΔΕ Προσωπικού Η/Υ
7
Αυτοτελές Τμήμα Επικοινωνίας και 
Οπτικοακουστικών Έργων
ΠΕ ή ΤΕ όλων των κλάδων
8
Τμήματα των Διευθύνσεων της Γενικής 
Διεύθυνσης Ψηφιακής Διακυβέρνησης πλην 
του Τμήματος Ανοικτής Διακυβέρνησης και 
Διαφάνειας
ΠΕ/ΤΕ Πληροφορικής ή ΠΕ/ΤΕ Μηχανικών
9
Τμήμα Ανοικτής Διακυβέρνησης και 
Διαφάνειας της Γενικής Διεύθυνσης Ψηφιακής 
Διακυβέρνησης
ΠΕ/ΤΕ Πληροφορικής ή ΠΕ/ΤΕ Μηχανικών ή 
ΠΕ Διοικητικού Οικονομικού ή ΠΕ Διοικητικής 
Οργάνωσης
10
Τμήματα των Διευθύνσεων και Αυτοτελή 
Τμήματα της Γενικής Διεύθυνσης Διοικητικών 
Διαδικασιών Δημοσίου
ΠΕ Διοικητικού Οικονομικού ή ΠΕ Διοικητικής 
Οργάνωσης ή ΤΕ Διοικητικού Λογιστικού ή ΠΕ 
Νομικών ή ΠΕ Νομικών Συνεργατών
11
α) Τμήματα της Διεύθυνσης Διαχείρισης
Υπολογιστικών Υποδομών-Κυβερνητικού 
Νέφους
β) Τμήματα Α΄- Λειτουργίας Οριζόντιων 
Εφαρμογών Υπουργείων Οικονομικών και 
Ψηφιακής Διακυβέρνησης και Δ’ – Υποστήριξης 
Χρηστών της Διεύθυνσης Λειτουργίας 
Οριζόντιων Συστημάτων, Εκτυπώσεων, 
Λειτουργικής Υποστήριξης και Υποστήριξης 
Χρηστών
γ) Τμήματα της Διεύθυνσης Διαχείρισης, 
Ανάπτυξης και Υποστήριξης Εθνικού 
Συστήματος Ηλεκτρονικών Δημοσίων 
Συμβάσεων (Ε.Σ.Η.ΔΗ.Σ.)
δ) Τμήματα της Διεύθυνσης Υποστήριξης 
Λειτουργίας Πληροφοριακών Συστημάτων 
Δημοσιονομικού Τομέα
ε) Τμήματα της Διεύθυνσης Λειτουργίας 
Πληροφοριακών Συστημάτων Οικονομικών 
Λειτουργιών
στ) Τμήματα της Διεύθυνσης Σχεδιασμού και 
Ανάπτυξης Εφαρμογών
ζ) Τμήματα της Διεύθυνσης Υποστήριξης 
Λειτουργίας Συστημάτων Δημόσιας Διοίκησης
η) Αυτοτελές Τμήμα Ασφάλειας και
θ) Αυτοτελές Τμήμα Στρατηγικής, 
Προγραμματισμού και Διαχείρισης Έργων.
ΠΕ του κλάδου Πληροφορικής ή υπάλληλοι 
κατηγορίας ΠΕ οποιουδήποτε κλάδου που πληρούν 
τις αντίστοιχες προϋποθέσεις διορισμού για τον κλάδο 
ΠΕ Πληροφορικής, όπως αυτές προσδιορίζονται από 
τις κείμενες διατάξεις ή υπάλληλοι κατηγορίας ΤΕ του 
κλάδου Πληροφορικής ή υπάλληλοι κατηγορίας ΤΕ 
οποιουδήποτε κλάδου που πληρούν τις αντίστοιχες 
προϋποθέσεις διορισμού για τον κλάδο ΤΕ 
Πληροφορικής, όπως αυτές προσδιορίζονται από τις 
κείμενες διατάξεις.
12
Τμήμα Β΄- Λειτουργικής Μέριμνας και 
Διαχείρισης Υλικών της Διεύθυνσης Λειτουργίας 
Οριζόντιων Συστημάτων, Εκτυπώσεων, 
Λειτουργικής Υποστήριξης και Υποστήριξης 
Χρηστών
ΠΕ του κλάδου Πληροφορικής ή υπάλληλοι 
κατηγορίας ΠΕ του κλάδου Μηχανικών ή υπάλληλοι 
κατηγορίας ΠΕ του κλάδου Διοικητικού Οικονομικού 
ή υπάλληλοι κατηγορίας ΠΕ οποιουδήποτε κλάδου 
που πληρούν τις αντίστοιχες προϋποθέσεις 
διορισμού για τον κλάδο ΠΕ Πληροφορικής ή 
Μηχανικών ή Διοικητικού Οικονομικού, όπως 
αυτές προσδιορίζονται από τις κείμενες διατάξεις ή 
υπάλληλοι κατηγορίας ΤΕ οποιουδήποτε κλάδου.
13
Τμήμα Γ΄- Προγραμματισμού Εκτυπώσεων, 
Σχεδιασμού Εντύπων, Βιβλιοδεσίας και 
εμφακέλωσης της Διεύθυνσης Λειτουργίας 
Οριζόντιων Συστημάτων, Εκτυπώσεων, 
Λειτουργικής Υποστήριξης και Υποστήριξης 
Χρηστών
ΠΕ όλων των κλάδων ή υπάλληλοι κατηγορίας ΤΕ 
όλων των κλάδων.
14
Τμήματα της Γενικής Γραμματείας 
Τηλεπικοινωνιών και Ταχυδρομείων πλην 
των Τμημάτων Καταγραφής, Συντήρησης 
και Φύλαξης Συλλογών και Εκθέσεων, 
Δημοσιεύσεων και Πληροφόρησης του 
Φιλοτελικού και Ταχυδρομικού Μουσείου
ΠΕ Διοικητικού-Οικονομικού ή ΠΕ/ΤΕ Μηχανικών ή 
ΠΕ/ΤΕ Πληροφορικής.
15
Τμήματα Καταγραφής, Συντήρησης και Φύλαξης 
Συλλογών και Εκθέσεων, Δημοσιεύσεων 
και Πληροφόρησης του Φιλοτελικού και 
Ταχυδρομικού Μουσείου
ΠΕ Διοικητικού-Οικονομικού ή ΠΕ Μουσειολόγων ή 
ΠΕ Ιστορικών Τέχνης ή ΤΕ Διοικητικού - Λογιστικού
Άρθρο 60
Κατάταξη του υπηρετούντος προσωπικού 
του Υπουργείου Ψηφιακής Διακυβέρνησης σε 
οργανικές θέσεις
1. Οι κατά την έναρξη ισχύος του παρόντος υπηρετούντες υπάλληλοι κατατάσσονται στους αντίστοιχους κλάδους ή ειδικότητες των άρθρων 50 και 51 του παρόντος 
διατάγματος, λαμβάνοντας υπόψη και τις ρυθμίσεις των 
ακόλουθων παραγράφων.
2. Οι υπάλληλοι που κατά την έναρξη ισχύος του παρόντος υπηρετούν σε προσωποπαγείς θέσεις κατατάσσονται σε οργανικές θέσεις αντίστοιχων κατηγοριών και 
κλάδων και ειδικοτήτων αντιστοίχως, οι οποίες συστήνονται διά του παρόντος.
3. Σε κάθε περίπτωση, υπάλληλοι του Υπουργείου 
Ψηφιακής Διακυβέρνησης που κατά την έναρξη ισχύος 
του παρόντος υπηρετούν: αα) σε κλάδο ή ειδικότητα 
ΔΕ Διοικητικού ή ΔΕ Διοικητικού-Λογιστικού, κατατάσσονται στον κλάδο ή ειδικότητα ΔΕ Διοικητικών Γραμματέων αντιστοίχως και ββ) σε κλάδο ΥΕ Εργατών ή ΥΕ 
Προσωπικού Καθαριότητας ή ΥΕ Νυκτοφυλάκων ή ΥΕ 
Επιμελητών, κατατάσσονται στον κλάδο ή ειδικότητα 
ΥΕ Βοηθητικού Προσωπικού.
4. Για την, κατά τα οριζόμενα στις προηγούμενες παραγράφους, κατάταξη εκδίδεται διαπιστωτική πράξη του 
αρμόδιου προς τούτο οργάνου.
Άρθρο 61
Καταργούμενες Διατάξεις
Από την έναρξη ισχύος του παρόντος προεδρικού διατάγματος καταργούνται:
α. το π.δ. 82/2017 «Οργανισμός του Υπουργείου Ψηφιακής Πολιτικής, Τηλεπικοινωνιών και Ενημέρωσης» 
(Α’ 117), πλην των άρθρων 24 έως 33,
β. τα άρθρα 19 και 21 έως 46 του ν. 4623/2019 «Ρυθμίσεις του Υπουργείου Εσωτερικών, διατάξεις για την 
ψηφιακή διακυβέρνηση, συνταξιοδοτικές ρυθμίσεις και 
άλλα επείγοντα ζητήματα», (Α’ 134) πλην του εδαφ. τρίτου του άρθρου 22 και των παραγράφων 3 έως 5 του 
άρθρου 28 του νόμου αυτού,
γ. το άρθρο 49 του ν. 4635/2019 «Επενδύω στην Ελλάδα και άλλες διατάξεις» (Α’ 167),
δ. οι διατάξεις των π.δ. 133/2017 «Οργανισμός του 
Υπουργείου Διοικητικής Ανασυγκρότησης» (Α’  161), 
π.δ. 142/2017 «Οργανισμός Υπουργείου Οικονομικών» 
(Α’ 181) και π.δ. 147/2017 «Οργανισμός του Υπουργείου 
Οικονομίας και Ανάπτυξης» (Α’ 192) που αντίκεινται στις 
διατάξεις του παρόντος,
ε. κάθε άλλη γενική ή ειδική διάταξη που είναι αντίθετη 
στις διατάξεις του παρόντος.
Άρθρο 62
Τελικές διατάξεις και ισχύς
1. Κάθε αμφισβήτηση που τυχόν προκύψει κατά τη μεταφορά των αρμοδιοτήτων από τις παλαιές στις νέες οργανικές μονάδες που συστήνονται με το παρόν, επιλύεται 
με απόφαση του Υπουργού Ψηφιακής Διακυβέρνησης.
2. Η ισχύς του παρόντος διατάγματος αρχίζει από τη 
δημοσίευσή του στην Εφημερίδα της Κυβερνήσεως.
3. Στον Υπουργό Ψηφιακής Διακυβέρνησης αναθέτουμε τη δημοσίευση και εκτέλεση του παρόντος διατάγματος. 
 Αθήνα, 14 Απριλίου 2020
Η Πρόεδρος της Δημοκρατίας
ΚΑΤΕΡΙΝΑ ΣΑΚΕΛΛΑΡΟΠΟΥΛΟΥ
Οι Υπουργοί
Υφυπουργός Οικονομικών 
Υφυπουργός Εσωτερικών
ΘΕΟΔΩΡΟΣ ΣΚΥΛΑΚΑΚΗΣ ΘΕΟΔΩΡΟΣ ΛΙΒΑΝΙΟΣ
Επικρατείας
ΚΥΡΙΑΚΟΣ ΠΙΕΡΡΑΚΑΚΗΣ 
Καποδιστρίου 34, Τ.Κ. 104 32, Αθήνα 
Τηλ. Κέντρο 210 5279000
Κείμενα προς δημοσίευση:   webmaster.et@et.gr
*01000851504200052*